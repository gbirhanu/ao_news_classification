Ministeerichi qabeenya uummaamaa irratti marii gaggeessaa jira.
Ministeerri Qonnaa fi Qabeenya Uummamaa hojii qabeenya uummamaarratti magaalaa Adaamaatti marii gaggeessaa jira.
Haalaa fi qabiinsa biqiltuu bara darbe dhaabbatee fi lafa hojii misooma sululaan misooman irratti mariin gaggeeffamaa jiraachuu ministeerrichatti deettaan ministiraa Dooktar Kabaa Urgeessaan ibsaniiru.
Marichi mata duree "Qabeenya uumamaa badhaadhina keenyaaf" jedhuun qooda fudhattoota waliin mari'atamaa jira.
Hojiiwwan gama misooma qabeenya uumamaan hojjetaman irratti waraqaan qorannoo dhiyaatera.
Qonnaan bultootaa fi horsiisee bultoota leenjisuun hojiitti galchuu irratti hojiin hojjetame gaarii ta'uun himeera.
Bara darbee keessa lafa heektaara miiliyoona 9 misooma sululaan misoomsuun danda'amuu isaa gabaasa dhiyaateen ibsameera.
Naannoleen karoora isaanii yeroon dhiyeessuu dhabuun, hojiin misooma sululaa dhaabbiin hojjetamuu dhabuu fi rakkoon qulqullina hojii jiraachuun akka hanqinaatti ka'eera.
Qabeenya uummamaa bu'uura diinagdee taasiisuuf xiyyeeffannoon hojjetamuu akka qabu Dooktara Kabaan hubachiisaniiru.
Ministeerri Qonnaa FDRI oomishti qonnaan bulaa akka hin qisaasamne yaadachiise.
Ministeerichi oomishti sassaabbame sirnaan akka kaa'amus dhaamera.
Ministir deettaan ministeerichaa obbo Saanii Raddiin Faanaa Broodkaastiing Koorporeetitti akka himanitti, lafa bara oomisha qonna Gannaa 2011/2012tti sanyiidhan uwwifame keessaa %90 sassaabbameera.
Yeroo sassaabbiitti akkuma of eeggannaan taasifamu, kuusaa keessattis akka hin qisaasamne of eeggannaa gochuun barbaachisaa ta'uu eeraniiru.
Qophii ooyruurratti fayyadamtummaan meekaanaayzeeshinii sadarkaa olaanaarra qaqqabaa dhufuu ibsaniiru.
Oomishti naannoo baddaatti walitti hin qabamin akka sassaabbamuuf roobni sodaachisaan midhaan balleesu jiraachuu baatus, hirmaannaa fi tumsi hawaasaa akka itti fufu gaafataniiru.
Midhaan ooyrurraa sassaabuun cinaatti, hojiin misooma jallisii itti fufuu ibsan obbo Saaniin.
Lafa misooma jallisii qamadiidhan uwwisuuf karoorfame heektaara kuma 32 keessaa amma ammaatti kumni 7,500 sanyiidhan uwwifameera.
Qonnaan bulaan jallisiidhan ni misoomsa lafa jedhame heektaara miiliyoona 1.2 keessaa kumni dhibbi 6 misoomuu eegaleera.
Oomisha baranaarraa callaan kuntaalli miliyoona 329 fi kuma 7 ni argama jedhame.
Oomisha bara kanaarraa callaan kuntaalli miliyoona 329 fi kuma 7 ni argama jedhame akka abdatamu Ejeensiin Istaatiksii Biyyaaleessaa beeksiseera.
Akka tilmaama kanaatti callaan ni argama jedhame kun kan bara oomishaa dabre waliin yoo madaalamu, dhibbeentaa 4.3n yookiin kuntaala miliyoona 13.7n dabalata qabas jedhameera akka EBCn gabaaseetti.
Godina Boorana Aanalee 12 keessatti weerarri awwannisaa muldhachuun himame.
weerarri kana mala aadatiin ittisuuf yaalanillee,humna ol ta'uu jiraatonni godinichaa dubbataniiru.
Godina Booranaa aanaalee horsiifatee bulaa 11 fi cinaan qonnaan bulaa tokkoo keessatti weerarri kun hammaachaa jira jedhame.
Hawwaannisi kun margaa fi baala mukaa mancaasuun nyaata loonirraatti dhibbaa uumeera.
Itti gaafatamaan Waajjira Qonnaa fi Qabeenya Ummamaa Godinichaa, Obbo Mahammad Abbaa Qoodaa weerarri awwaansi kun aanaa Gomolee alatti aanaalee hundatti muldhateera.
Miidhaa weerarri awwaannisa kun margaa fi midhaanirraan gahaa jiru ittisuuf hunduu tumsuu akka qabuus dhaamaniiru.
Guyyoo Jilootu gabaase.
Naannoo Oromiyaatti misooma jallisiin lafa hektaara kuma dhibba 3 fi kuma 89 misoomsuuf hojjetamaa jira jedhame.
Naannichatti misooma jallisiin lafa hektaara kuma dhibba 3 fi kuma 89 misoomsuun callaa kuntaala Miiliyoona 200 ol argachuuf karoorfamee hojjetamaa jiraachuu Biiroon Qonnaa fi Qabeenya uummamaa Oromiyaa beeksise.
Hogganaan Biiroo Qonnaa fi Qabeenya uummamaa Oromiyaa obbo Dhaabaa Dabaleen akka Faanaa Biroodkaastiing koorporeetitti  himaniin oomisha jallisii bara kanaan qamadii bal'inaan oomishuuf godinaaleen 4 adda bahaniiru jedhan.
Godinalee 18 keessaattis qamadii bal'inaan oomishuun wabii nyaataa fi meeshaalee bu'uraa guutuuf xiyyeeffannoon hojjetamaa jiraachuu dubbataniiru.
Baasii guddaan qamadii biyya alaa irraa galu hambisuuf karoorfamee hojjetamaa jira jedhan obbo Dhaabaan.
Dabalataan naannichatti Piroojaktii jallisii ijaaruuf Birriin Biiliyoonni 8 ol mootummaa naannichaa fi Federaalaan ramadameera jedhan.
Weerarri awwaannisaa naannoo Oromiyaa godina Baalee aanaa Raayituutti mudate.
Waajjirri Dhimmoota Koominikeeshinii Aanaa Raayituu akka beeksisetti weerarichi aanichatti muul'ateera.
Akka waajjirichaatti ummanni weeraricha to'achuuf waan dandeettiisaa taasisaa jira.
Hoggansi aanaas ummata duuka ta'uun deeggarsa yeroon gaafatu gochaa jira.Weerarri awwaannisaa aanichatti mudate kun gara aanaa Daawwee Qachan, Gooroo fi Gurraa Dhaamoleetti akka hin ceene of eeggannaa fi tumsi ni barbaachisa jedheera.
Maaykiroosooft qonnaan bultoota Afrikaatif deeggarsa ogummaa teeknooloojii fi infoormeeshinii dhiyeessufi.
Dhaabbatichi deeggarsa kana taasisuuf kan murteesse Baankiin Addunyaa waamicha dhiyeesseni.
Baankichi qonnaan bultoonni Afrikaa miiliyoona 1 ta'an oomishtummaan isaanii akka dabaluu fi rakkoo dandamachuu akka danda'an deeggaruuf murteessera.
Haaluma kanaan Maayikiroosooft kalaqoota Keeniyaa 14f deeggarsa teeknikaa fi daldalaa ni laata jedhameera.
Hojiin deeggarsaa kun kalaqxoota waliin tumsaan kan hojjetamudha.
Misooma bishaanii, jijjiirrama qabeenya qilleensaa, eegumsa qabeenya uumamaa fi hojii qonnaa gabbisuu fi rakkoolee gama kanaan mudataniif furmaata laachuuf Doolaarri Ameerikaa miiliyoonni 50 ramadameera.
Maayikiroosooft biyyoota 11tti Warraaqsa Magariisummaa Afrikaa waliin tumsaan hojjechuuf waliigalteerra ega ga'ame baatii 3 ta'eera.
Sagantichaan gabaa nyaata Afrikaa amma Doolaara Ameerikaa biiliyoona 300 irra jiru, 2030tti Doolaara tiriiliyoona 1 oliin ga'uuf gargaara jedhameera.
Koreen dhaabbii dhimma qabeenya uumamaa, jallisii fi inarjii Mana Maree Bakka Bu'oota Ummataa FDRI raawwii ijaarsa Hidha Haaromsaa daawwate.
Itti aanaan hoji gaggeessaa Piroojaktichaa obbo Balaachaw Kaasaan korichaaf akka akka beeksisanitti, raawwiin waliigalaa ijaarsichaa %70 qaqqabeera.
Amma dhuma bara kanaattis yuuniitiin 9 fi 10 anniisaa maddisiisuuf bishaan akka kuufatan ni taasifama jedhan.
Dhuma bara 2013 yuunitoonni lamaan ida'amaan anniisaa meeggaa waatii 750 kan maddisiisan ta'uun eerameera.
Ministeerri Qonnaa Piroojaktii Misooma Qabeenya Beelladaa fi Qurxummiif konkolaattoota dhibba 1 fi 22 deeggarsaan laate.
Furtuu konkolaattootaa minstirri Ministeera Qonnaa obbo Umar Useen qindeessaa Piroojaktii biyyooleesiichaa Dooktar Toomaas Charinnatiif laataniiru.
Piroojaktiin kun misooma aannanii, lukkuu, qurxuummii fi foon irratti kan xiyyeeffatedha.
Piroojaktichi naannolee 6, aanaalee 58 fi gandoota kuma 1 fi 775 keessatti hojiirra kan ooludha.
Doolaara Ameerikaaa 106 Baankii Addunyaa irraa argameen konkolaattonni dhibbi 1 fi 22 bitamaniiru.
Konkolaattonni kanneen torbee dhuftuu kaasee naannolee Piroojaktoonni jiranitti kan qaqqabsiifaman ta'a.
Weerara hoomaa Awwaannisaa ittisuuf xiyyeeffannoon hojjetamaa jiraachuu Ministeerri Qonnaa beeksise.
Weerarri hoomaa Awwaannisa sababa jijjiirrama qabeenya qilleensaan Itiyoophiyaa keessatti iddoo tokko tokkotti uummamaa jiraachuu Daayreekterri Daayreektooreetii Eeggumsa Biqiltuu obbo Zabdewoos Salaattoon ibsaniiru.
Keessattuu bara kana itti fufiinsaan biyyoota ollaa kanneen akka Soomaaliyaa, Soomaalee Laandii fi Puunti Laand irraa gara Itiyoophiyaa seenaa jiraachuu ibsaniiru.
Sababa kanaan naannoo Baha Harargee, Sumaalee, Baalee fi naannoolee birootti weerarri hoomaa Awwaannisaa kuduraa fi muduraa irra miidhaa cimaa osoo hin qaqqabsiisiin hojiin ittisuu hojjetamaa akka jiru obbo Zabdewoos ibsaniiru.
Weerara Awwaannisaa alaa galaa jiru kana iddoolee murteessoo ta'an irratti ogeeyyii fi xiyyaara fayyadamuun hojiin ittisuu xiyyeeffannoon hojjetamaa jira jedhan.
Akka EBCsiin gabaaseetti Roobni roobaa jiru wal hormaata hoomaa Awwaannisaaf haala mijataa uumaa waan jiruuf weerarichi itti fufuu danda'a jedhameera.
Hojiin Misooma Sululaa fi Kunuunsa Qabeenya uummamaa bara 2012 Godinaalee Oromiyaa garaagaraa keessatti eegalamee jira.
Guyyaa har'aa hojiin misooma sululaa fi kunuunsa qabeenya uummamaa Godina Gujii aanaalee 14 keessatti lafa hektaara kuma 60 ol misoomsuuf eegalamuu isaa ibsameera.
Godinichatti hojii misooma sululaa kana irratti qonnaan bultoonni fi horsiisee bultoonni kumni dhibbi 1 fi kumni 80 kan hirmaatan ta'uu ibsameera.
Bifuma walfakkaatuun hojiin misooma sululaa kun Godina Harargee Lixaattis kan eegalame yoo ta'u, duula kana irratti hoggantoonni Biiroo Qonnaa fi Qabeenya Uummaa Oromiyaa argamaniiru.
Bara kana Oromiyaa keessatti lafa hektaara miiliyoona 2.1 hojii misooma sululaan misoomsuuf hojiin isaa duulan eegalamuu hogganaan Biiroo Qonnaa fi Qabeenya Uummamaa Oromiyaa obbo Dhaabaa Dabalee dubbataniiru.
Misooma kanaaf sululawwan kumni 6 fi 448 adda ba'uu fi namoonni miiliyoonni 6.8 irratti kan hirmaatan ta'uu ibsaniiru.
Aanaalee godinichaa hojii misooma sululaan muuxxannoo gaarii qaban caalmaatti cimsuuf ni hojjetama jedhameera.
Akka OBN gabaaseetti jiraattoonni Godinaalee kanneennis bu'aa kunuunsa qabeenya uumamaa fi misooma sululaa irraa argamaa jiru itti fufsiisuuf bara kana bifa qindaa'een hojjechuuf hojii eegaluu isaanii ibsameera.
Naannoon Oromiyaa ammoo naannolee sodaan weerara hoomaa awwaanisaa itti hammaate keessaa tokko jedhan Ministeera Qonnaatti daarektarri eegumsa biqilootaa Obbo Zabdewos Saalaato BBC'tti yeroo dubbatan.
Hoomaa awwaanisaa 180 ol ofirraa ittisne.
Hoomaan awwaanisaa tokko bal'ina hanga magaala Finfinnee gahu qaba jedhan.
Obbo Zabdewos Saalaato BBC'tti akka dubbataniitti, Itoophiyaan erga ji'a Waxabajjii bara 2011 as weerara hoomaa awwaanisaa irraa bayyanachuu hin dandeenye.
Naannoleen biyyattii harki caalmaan weerara hoomaa awwaanisaa keessumeessaniiru.
Naannoleen kunnen Affaar, Tigraay, Amaaraa, Somaalee, Oromiyaa fi Naannoo Saba, Sablammoota fi Uummatoota Kibbaati.Biyyaalen akka Yaman fi Somaaliyaa hoomaa awwaanisaa isaan weeraru ittisuu irratti hojjechuu dhiisuu isaanitin hoomaan awwaanisaa akka fedhetti guddatee, bilisummaan jiraatee gara keenya dhufa jedhan Obbo Zabdewos.
Kun immoo hammeentaan hoomaa awwaanisaa gara Itoophiyaa dhufu akka baay'atu taasisuu dubbatan.
Miidhaa midhaan fi qabeenya uummamaa biroorratti gahe kan gaafanne Obbo Zabdiwos miidhaa ji'oota Waxabajjii hanga dhuma Sadaasaa uummame irratti qorannoon taasifamee xummuramuu fi kan dhuma ji'a Sadaasaa as jiru ammo qoratamaa akka jiru himan.
Bu'aan qorannoo kanaas qorannoon marsaa lammaffaa amma adeemsifamaa jiru erga xummuramee booda kan ifoomsamu ta'uu nutti himan.
Godinaalen naannoo Oromiyaa akka Booranaa fi Baale torbeewwan muraasaa as weerara hoomaa awwaanisaan cimaa miidhaman.
Godinni Booranaa aanaalee 13 qabu keessaa aanaaleen 12 hoomaa awwaanisaa gama Keeniyaa fi naannoo Somaaleetin dhufanin jalaa miidhamaniiru.
Muka guddaa baala qabu fi lafarratti ammo marga qulqulleessee.
Waan magariisaa tokko hin hambisne jechuun BBCti himan jiraataan aanaa Areero Obbo Huseen Sooraa.
Awwaannisni godinicha kallattii lamaan weerare aanaadhaa aanaatti socho'oon oyruuwwan midhaanii kan akka xaafi, boqoolloo fi boloqqee mancaase.
Hoomaan awwaanisaa kun torbee tokko dura naanno Somaalee irraa gama aanaa Waacilleetin godina Booranaa seenu isaa kan dubbatan Obbo Huseen Sooraa "lafti margaa horsiise bultootaas badii hoomaa awwaanisaa kana jalaa hin baane" jedhan.
Gareewwan miidhaa hoomaa awwaanisaan godina Booranaa irratti qaqqabe qoratan lama hundeessun qorachaa akka jiran kan himan itti gaafatamaan Waajjira Horsiise-bulaa godina Booranaa Obbo Mahaammad Abbaa Qoodaa haala hanga ammaa jirun aanaa Taltallee qofatti midhaan hektaarri 173 hoomaa hawwaanisaan manca'uu isaa BBCti himan.
Aanaaleen godinichaa akka Waacille, Yaabal'oo, Dubuluq, Miyoo, Goomolee, Dilloo, El-Wayyee fi Mooyyalee weerara awwaanisaa kanaan miidhamuu isaanis jiraattotni godinicha BBCn haasofsiise himu.
Weerara hoomaa awwaanisaan barbadaa'un marga loonii horsiise bultoota gidduutti walitti bu'iinsa uumaa jiraachuu kan nutti himan immoo godina Baaletti jiraataa aanaa Raayituti.
Kana malees aanichatti omishaalen midhaanii akka xaafi, boqoolloo fi mishingaa weerara hoomaa awwaanisaan manca'uu isaani himan.
Tumsa uummatni fi qaamolen mootummaa weerara awwaanisaa faccisuuf taasisanin uummatni maloota aadaatin sagaleewwan garaagaraa dhageesisuu fi aara aarsun akka ofirraa ari'u hojjetamaa turuu jiraattotni godinaalee Baale fi Booranaa BBCn haasofsiise himu.
Haa ta'u malee tumsi kun bu'aa barbaadamu akka hin fidne fi mancaatii margaaf midhaanii akka hin hambisne dubbatu.
Ministeerri Qonnaa xayyaara akka nuf ergu yeroo gaafannu deebi paayilatiin xayyaaraa lammii biyya Keeniyaa waan ta'ef amma ayyaana qillef boqonnaarra jira jedhutu nuf laatame jedhan itti gaafatamaan waajjira horsiise bulaa godina Booranaa Obbo Mahaammad Abbaa Qoodaa.
Kana malees caasaan godinaa hawaasa walin qindoominaan hojjechaa jiraatulle qaamoleen sadarkaa naannoo fi federaalaa jiran keemikaala biifamu dhiyeessurrattis laafina qabu jedhan.
Godinni Booranaa hoomaa awwaanisaan erga weeraramee guyyoota kudhanii ol ta'ulle keemikaalli hanga kaleessaatti godinicha hin geenye.
Ministeera Qonnaatti daaryektarri eegumsa biqilootaa Obbo Zabdewos Saalaato keemikaalli guyyaa kaleessaa godina Booranaa gahuusaa himan.
Xayyaara walin walqabatees hanga iddoon qubannaa xayyaaraa qophaa'utti fi haalawwan biroo mijeessuf turamuusaa himan.
Gama hawaasaatiinis biifaan keemikaalaa akka hin adeemsifamne keessattuu godina Baale keessa hanqinni hubannoo akka jiru dubbatan.
Godina Baale keessaa aanaalee Gooroo fi Gindhir qofatu biifaan kemikaalaa xayyaaraan akka hojjetamu heeyyamamaa ta'an.
Aanaalee biroo keessatti mormiin jira.
Kanammoo caasaalen mootummaa hawaasa amansiisu qabu jedhan Obbo Zabdiwos Saalaato.
Xayyaarri har'a gara godina Baale ni imala jechuunis himan.
Ogeeyyin sadargaa aanaa jiran idoowwan hoomaan awwaanisaa itti qubate adda baasanii gabaasuu irratti hanqina akka qaban kan dubbatan daayrektarichi osoo xayyaarri kana dura ergameyyu bu'aa argamsiisu dhiisuu danda'a ture" jedhan.
Guyyaa boruus ogeeyyi aanaalee godina Baale 13 walin magaala Roobetti akka mari'atan Obbo Zabdiwos BBCti himan.
Sodaa weerara awwaanisaa guddaa qabna.
Tokkoffaa roobni waqtiisaa malee roobaa jiru awwaanisni hanqaaquu buusuuf haala mijataa akka argatu taasisa.
Gama biraatin biyyaalee ollaa awwaanisni irraa dhufu keessattis haalli qilleensaa walfakkaataa waan ta'ef weerarri awwaanisaa babal'achuu akka danda'u raagni idil addunyaa agarsiisa jedhan Obbo Zabdiwos.
Ministeerri Qonnaa hoomaa awwaanisaa qonna arfaasaa fi jallisif sodaa dha jedhe ofirraa ittisuuf hawaasni fi caasaalen mootummaa dhimmichi ilaallatu gamanumaa akka tumsanif gaafachaa jira.
Hojiin fulduratti duulli weerara awwaanisaa ittisuuf taasifamu bajata ministeerri qonnaa qabuu ol waan gaafatuf ministeerri maallaqaa fi qaamoleen biroo bajata yerootti gadhiisun tumsuu qabu jedhan.
Itti gaafatamaan Waajjira Horsiise Bulaa godina Booranaa Obbo Mahaammad Abbaa Qoodaa fi horsiise bultootni godinichaa miidhaa hoomaan awwaanisaa guyyoota darbanitti qaqqabsiisen dabalataan weerarri guyyoota itti aananitti uummamuuf jedhu yaaddoo akka itti ta'e BBCti himaniiru.
Hojiin misooma sululaa godinaalee Oromiyaa garaa garaa keessatti itti fufuu isaa Biiroon Qonnaa fi Qabeenya Uumamaa Oromiyaa beeksise.
Hojiin misooma sululaa bara kanaa Amajjii 1, 2012 irraa eegalee godinaalee garaa garaa keessatti kan itti fufe ta'uu isaa itti aanaa hogganaa fi itti gaafatamaan damee qabeenya uumamaa fi wabii nyaataa Biiroo Qonnaa fi Qabeenya Uumamaa Oromiyaa obbo Indaalkaachaw Tafariin ibsaniiru.
Bara kana sulula misoomu karaa saayinsaawaa ta'een adda baasuun gara hojiitti kan galame ta'uu dubbataniiru.
Haaluma kanaan Oromiyaa keessatti lafa hektaara miiliyoona 2.1 hojii misooma sululaan misoomsuuf hojiin duulan eegalame bifa hoo'aan itti fufuu isaa obbo Indaalkaachaw dubbataniiru.
Misoomni kun sululawwan kuma 6 fi 448 irratti hojjetamaa jiraachuu fi namoonni miiliyoonni 6.8 irratti kan hirmaatan ta'uu ibsaniiru.
Godinaalee 10 keessatti hojiin misooma sululaa ifaan kan eegalame yoo ta'u, godinaalee hafan 10 keessatti ammoo Amajjii 15, 2012 ni eegalama jedhaniiru.
Hojiin misooma sululaa kun baatii tokkoo fi guyyaa 15n itti fufiinsaan kan hojjetamu ta'uu obbo Indaalkaachaw himuu isaanii ragaan BDhKMNO irraa argame ni mul'sa.
Qorannoon sanyii mishingaa fooyyeessuu deeggarsa Minsiteera Innooveeshinii fi Teeknooloojiin naannoo Yuunvarsiitii Saayinsii fi Teeknooloojii Finfinneettii gaggeeffamaa jira.
Qorannoon gaggeeffamaa jiru kun mishingaan yeroo tokko faca'e giddugaleessan waggaa 5 hanga 7 osoo irra deebiin hin qotaminii fi hin faca'in waggaatti sa'a 2-3 oomisha kennuu akka danda'uuf hojjetamaa jira jedhameera.
Hektaara tokkotti callaa kuntaala 60 hanga 70 laachuu akka danda'u ibsameera.
Deeggarsa ministeerichi taasiiseen kana dura iddoolee lamatti yaalii godhameen bu'aa gaarii argamsiisuu isaa himameera.
Yuunvarsiitii Saayinsii fi Teeknoolloojii Finfinneetti Mishingaan baatii Waxabajjii bara 2011 faca'e yeroo 3f oomisha laachuu danda'eera.
Oomishni kunis hoggantoota innooveeshinii fi teeknooloojiin daawwatamuu isaa ragaan ministericharraa argame ni mul'isa.
Bara kana misooma Bunaa irratti xiyyeeffannoon hojjetamaa akka jiru Dooktar Girmaa Amanteen himan.
Duullii Buna dulloomee gamashuu godina Jimmaatti eegalamee jira.
Buna Oromiyaa keessatti argaman keessaa %30 Buna dulloomaniidha.
Bunni dulloome ammoo oomishtummaan isaa xiqqaa ta'uu fi dandeettiin dhukkuba dandamachuu gadi aanaadha.
Mootummaan naannoo oromiyaa misooma bunaaf bara kana birrii miiliyoona dhibba 1 fi miiliyoona 20 ramaduun hojiitti galuu isaa ibsameera.
Keessattuu buna gamashuu fi sanyii filatamaa bunaa qopheessuu irratti xiyyeeffannoon kan hojjetamu ta'uu himameera.
Ogeeyyii waliin ta'uun hojiin buna dulloomee gamashuu fi kan buqqa'uu qabu buqqisuun sanyii haaraan bakka buusuu xiyyeeffannoon hojjetamaa jiraachuu Sadarkaa Itti Aanaa Preezdaantii Mootummaa naannoo Oromiyaatti hogganaan seektara misooma baadiyyaa Dooktar Girmaa Amantee dubbataniiru.
Qonnaan bultoonnii fi daldaltoonni naannoo Oromiyaa buna bituun gabaa giddugaleessaa fi biyya alaatiif kallattiin akka dhiheessaniif Birrii biliiyoonni 15 liqiin baankii irraa akka dhiyaatu godhamee jira jedhan.
Kana keessaa Birriin biiliyoonni 7 dhiyaachuun hojiitti galamuu isaa fi daldala seeraan alaa hambisuun gatiin bunaa akka fooyya'u hojjetamaa jiraachuu Dooktar Girmaan ibsaniiru.
Akkasumas , Oromiyaa keessaatti giddugala buna qulqulleessuu fi sadarkeessuun kallattiin biyya alaatti ergu Magaalaa Gimbii, Jimmaa, Bulee Horaa fi Dirree Daawaatti hundeessuuf hojjetamaa jiraachuus Dooktar Girmaan himaniiru.
Buna oromiyaa kallattiin biyya alaatti erguuf Investaroonni biyya Chaayinaa Paarkii Indastirii Jimmaa keessatti waarshaa bunatti sona dabalan akka dhaabaniif walii galamuu isaa ragaan Biiroo Qonnaa fi Qabeenya Uummamaa Oromiyaa irraa arganne ni mul'isa.
Awwaanisa gammoojjii Godina  Baalee, Booranaa fi Gujiitti uumaman ittisuuf xiyyaaronni dabalataa gara naannichaatti akka bobba'an Ministeerri Qonnaa ibse.
Ministeerichi baatii Waxabajjii dabarsinerra eegalee hojii Awwaanisa gammoojjii ittisuu hanga ammatti ammaatti hojjetamaa jiraachuu ibseera.
Awwaannisni kun Godina Baalee fi Booranatti miidhaa kan qaqqabsiise yoo ta'u, Aanoota Nannoo kibbaan wal dangeessanitti ni duula sodaa jedhus eerera.
Bakkeewwaan Awwaannisni kun miidhaa qaqqabsiisa jiru mootummaa naannoo Oromiyaa waliin ta'un xiyyaaraan hojiin keemikaala biifuu gaggeeffamaa kan jiru yoo ta'u, ga'aa ta'uu dhabuun xiyyaarota dabalataa erguuf akka murteesse ministeerichi ibseera.
Faanaa Biroodkaastiing koorporeet waliin turtii kan taasisaan ministeerichatti daayreektarri eegumsa bosonaa obbo Zabdiyoos Salaatoo hojiin Awwaannisa gammoojjii hordofuu fi ittisuu hojjetamaa jiraachuu ibsaniiru.
Obbo Zabdiyoos Awwaannisni gammoojii kun Yemeenii fi Somaalee Laandiirraa karaa Affaarii fi Naannoo Somaaleen galuun naannoo Amaaraa, Tigiraay, Baha oromiyaa fi naannoo Dirree Dawaatti kan uumame yoo ta'u,  hanga dhuma  baatii Saadaasattti hojiin ittisuu boqonna duraa ta'uu himaniiru.
Rakkinichi daangaa ce'aa waan ta'eef hojiin ittisuu biyyoota ollaa waliin qindoominaan kan hojjetamu ta'u hubachiisaniiru.
Hojiin misooma sululaa godinaalee Oromiyaa garaa garaa keessatti itti fufuu isaa Biiroon Qonnaa fi Qabeenya Uumamaa Oromiyaa beeksise.
Hojiin misooma sululaa bara kanaa Amajjii 1, 2012 irraa eegalee godinaalee garaa garaa keessatti kan itti fufe ta'uu isaa itti aanaa hogganaa fi itti gaafatamaan damee qabeenya uumamaa fi wabii nyaataa Biiroo Qonnaa fi Qabeenya Uumamaa Oromiyaa obbo Indaalkaachaw Tafariin ibsaniiru.
Bara kana sulula misoomu karaa saayinsaawaa ta'een adda baasuun gara hojiitti kan galame ta'uu dubbataniiru.
Haaluma kanaan Oromiyaa keessatti lafa hektaara miiliyoona 2.1 hojii misooma sululaan misoomsuuf hojiin duulan eegalame bifa hoo'aan itti fufuu isaa obbo Indaalkaachaw dubbataniiru.Misoomni kun sululawwan kuma 6 fi 448 irratti hojjetamaa jiraachuu fi namoonni miiliyoonni 6.8 irratti kan hirmaatan ta'uu ibsaniiru.
Godinaalee 10 keessatti hojiin misooma sululaa ifaan kan eegalame yoo ta'u, godinaalee hafan 10 keessatti ammoo Amajjii 15, 2012 ni eegalama jedhaniiru.
Hojiin misooma sululaa kun baatii tokkoo fi guyyaa 15n itti fufiinsaan kan hojjetamu ta'uu obbo Indaalkaachaw himuu isaanii ragaan BDhKMNO irraa argame ni mul'isa.
Weerara hoomaa awwaannisaa godina Baalee, Gujii Lixaa, Booranaa fi Gujiitti mudate to'achuuf hojjetamaa jiraachuu Biiroon Qonnaa fi Qabeenya Uumamaa Oromiyaa beeksise.
Weerarri hoomaa awwaannisaa Godina Baalee, Gujii Lixaa, Booranaa fi Gujiitti mudachuu biirichi beeksiseera.
Hoomaan awwaannisaa kun miidhaa guddaa osoo hin geessisin too'achuuf qindoominaan hojjatamaa akka jiru Biiroo Qonnaa fi Qabeenya Uumamaa Oromiyaatti daayreektarri eeggumsa biqiltuu obbo Dajanee Hirphaa ibsaniiru.Weerara kana too'achuuf mala aadaa fi ammayyaa fayyadamuun hojjetamaa jiras jedhaniiru.
Weerarri kun miidhaa guddaa osoo hin qaqqabsiisiin too'achuuf hojiin hawaasa bal'aa hirmaachise hojjetamaa jira jedhameera.
Hammii hoomaa kun yeroo gara yerootti babal'achaa waan jiruuf qaama dhimmi ilaalu waliin qindoominaan hojjetamaa jiraachuu himameera.
Weerara hoomaa awwaannisaa kana bifa qindoomina qabuun too'achuuf mootummaa federaalaa fi dhaabbilee deeggartootaa waliin ta'uun hojjetamaa jiraachuun eerameera.
Hoomaa awwaannisaa kana mala aadaatiin too'achuuf ogeeyyii godinaalee hoomaan kun keessatti mul'ate keessa jiraniif leenjiin hubannoo cimsuu gochaan deeggarame kennamaa jira jedhan obbo Dajaneen.
Jilli Ministeera Qonna FDRI obbo Umar Huseeniin durfamu fooramii nyaataa fi qonnaa addunyaa 12ffaa Barliin irratti gaggeeffamerratti hirmaate.
Konfaransii kana irratti aanga'oonni siyyaasa biyyoota addunyaa kan hirmaatan yammuu ta'u, dhimmoota ijoo nyaataa fi qonnaa irratti mari'chuuf Barliinitti walga'aniiru.
Konfaransiin ministiroota qonnaa idil addunyaa kun mata duree, â€˜Nyaata hundaaf, daldala tasgabbaa'aa fi nyaata itti fufiinsa qabuuf' jedhuun gaggeeffameera.
Minsitirri Nyaataa fi Qonnaa Jarman Juuli'aa Lookneer ministeeroota qonnaa 71 fi bakka buutota dhaabbilee idil addunyaa 12 marii kana irratti hirmaachuuf Barliiniitti argamaniif haasawa baga nagaan dhuftanii taasiisaniiru.
Konfaransiin Barliin kun walga'ii guddaa ministiroota qonnaa addunyaa ta'uu fi dhimmoota ijoo irratti maricha'uuf sadarkaa idil addunyaatti fooramii qophaa'e ta'uun ibsaniiru.
Kaayyoon marii kanaa dhimmoota gurguddoo rakkoo daldalaan walqabatan ilaalchisee furmaata laachuuf akka ta'e ragaan Imbaasii Itiyoophiyaa Barliinirraa argame ni agarsiisa.
Waggoottan darbanitti lafti heektaarri miiliyoona 10 ta'u hojiiwwan misooma sululaan uwwifamuu Ministeerri Qonnaa FDRI beeksise.
Naannolee hundatti bakkeewwan mukeen irraa ciramanitti hojii eegumsa biyyee fi bishaaniin bu'aa gariin akka argame ministeerichi ibseera.
Ministeera Qonnaatti Daayreektarri itti fayyadamaa fi eegumsa misooma qabeenya uumamaa obbo Tafarraa Taaddasaa biyyattiitti waggaatti heektaaran biyyeen hanga toonii 300 dhiqamaa ture hir'isuun danda'ameera jedhan.
Misooma sululaan uwwisni bosonaa yeroodha gara yerootti guddachaa dhufeeras jedhan.
Hanga ammaatti hojii misooma sululaatin lafti heektaarri miiliyoonni 10 akka misoome himaniiru.
Fulduratti lafa heektaara miiliyoona 20 misoomsuuf karoora qabaachus dubbataniiru.
Bara kana qonnaan bultoonni naannolee Oromiyaa fi Amaaraa hojii eegumsa biyyee fi bishaanii hojjechaa jiraachuu beeksisaniiru.
Naannoleen kaanis hanga Gurraandhala 1tti qophii xumuruun gara hojiitti kan galan ta'uun ibsameera.
Sadarkaa idil addunyaatti biqiltuun tiriiliyoona 1 dhaabamuu fi jijjiirama qabeenya qilleensaa hammaacha dhufe kana dandamachiisuuf mootummoonni yaa'ii diinagdee addunyaarratti hirmaatan waliigaltee biqiltuu tiriiliyoona 1 dhaaburra ga'uun isaanii ibsameera.
Yaa'ii Daavositti gaggeeffama jirurratti, jijjiirama qabeenya qilleensaa hammaacha dhufe dandamachiisuuf sagantaa sirna biqiltuu dhaabu ifoomeera.
Dhaabbi biqiltuu dhaabu kanarratti preezdaanti Doonaald Tiraamp dabalatee gaggeessitoonni biyyoota garagaraa dhiimma ijoo ta'uu ilaalaniiru.
Hoomaan awwaannisaa Gaanfa Afrikaatti muudate waggoottan 25 as kan bara kanaa hammaataa ta'uun ibsame.
Hoomaan bara kana Baha Afrikaatti muudate namoota miiliyoona 19 ol hanqina nyaataaf saaxiluu isaa Dhaabbata Mootummoota Gamtoomaniitti Dhaabbanni Nyaata fi Qonnaa beeksiise.
Keeniyaatti waggoottan 70 as kan bara kanaa isa hammaataa yoo ta'u, mootummaan biyyattii ittisa isaaf Doolaara Ameerikaa miiliyoona 5 ol baasii godheera.
Oomishaaleen akka bunaa fi shayii hoomaa kanaan daran miidhamaniiru.
Hoomaan awwaannisa gammoojjii kun hammaa fi baayy'inaan kan bara kamiiyyuu kan caalu ta'uun ibsameera.
Hoomaan kun ariitiin yoo hin to'atamne baha Afrikaatti balaa cimaa qaqqabsiisuu akka danda'u Dhaabbata Mootummoota Gamtoomaniitti ogeeyyiin ittisaa fi to'annoo hoomaa awwaannisa gammoojjii Dhaabbata Nyaataa fi Qonna Damee Baha Afrikaa himaniiru.
Hoomaan kun guyyaatti yoo xiqqaate kiilo meetira 130 ol imalaa akka jirus himameera.
Soomaaliyaa , keeniyaa, Jiibuutii fi Itiyoophiyaan hoomaa kanaan biyyoota miidhamaa jiran ta'uu dhaabbanni kun ibseera.
Ministeerri Qonnaa FDRI, Eejansiin Tiraanisfoormeeshinii Itiyoophiyaa fi Itiyoo Liiz qonna Itiyoophiyaa meekaanaayizdii gochuuf waliigaltee mallatteessan.
Dhaabbanni Ameerikaa Itiyoo Liiz; Itiyoophiyaatti meeshaalee qonnaa fi teeknooloojii liiziin dhiyeessuuf Birrii biiliyoona walakkaa ramaduu beeksiseera.
Dhaabbatichi guyyaa har'aa Ministeera Qonnaa fi Itiyoophiyaatti Eejansii Qonnaa fi Tiraanisfoormeeshinii waliin waliigaltee mallatteessera.
Ministir deettaan Ministeera Qonnaa FDRI obbo Saanii Radii akka ibsanitti yeroo ammaa kana lafa biyya keenyaa misoomuu danda'u keessaa teeknooloojii ammayyaa'aan deeggaramuun misoomaa kan jiru %10 qofa jedhan.
Kana fooyyessuuf ammoo wayita kana dhaabbileen alaa meeshaalee qonnaa ammayya'oo liiziin akka dhiyeessan carraan mijateera jedhaniiru.
Dhaabbanni Itiyoo Liiz hojii kanaaf kan oolu Birrii miiliyoona 400 ramadeera jedhe.
Waggoota sadan dhufan keessatti hanga Doolaara miiliyoona 100 fi miiliyoona 50 baasii gochuuf karoora akka qabus himeera.
Hanga ammaatti tiraaktaroota 9 qonnan bultootaaf yoo laatu, tiraaktarootni 48 fi janereetarootni gurguddoon ammoo geejibsiifamaa jiru jedheera.
Meeshaaleen kun gama dargaggoota gurmaa'anii fi giddugala hojii gamtaan kan raabsaman yoo ta'u, qonnaan bultoonni qabeenya dhaabbii otuu hin qabsiisin meshaalee kana liiziin fudhachuun oomishtummaa guddisuu akka danda'an ibsameera.
Guyyaa har'aa naannoo Oromiyaarraa Siikkoo Maandoon meeshaalee gatii Birri miiliyoona 30, naannoo Tigraayirraa ammoo Agrikaalchariin Meekaanaayizdii Hiywoot meeshaaleen Birrii miiliyoona 20 akka dhufuuf dhaabbaticha waliin waliigaltee raawwataniiru.
Eejansiin Tiraanisfoormeeshinii Itiyoophiyaa rakkoo damee qonnaa hiikuuf aanaaleen 300 qonna daangaa walootti akka fayyadaman taasisuu beeksiseera.
Dhaabbilee ammayyaa 10 tajaajila meekaanaayzeeshinii laatan Birrii miiliyoona 9.1 ijaaruu beeksiseera.
Komishiniin Plaanii fi Misooma biyyaalessaa horsiisee bultoota fi naannoolee deeggersa addaa barbaadaniif karoora waggaa 10 ifoomseera.
Komishinichi karoora kana kan ifoomse guyyaa har'a qaamoolee dhimmi ilaallatuu fi hirmaattoota naannoolee 6 irraa walitti babba'aan waliin marii taasiseerratti ture.
Waltajjicharratti Ministeera Naageenya dabalatee bakka buutoonni naannoolee Oromiyaa, Afaar, Kibbaa, Gaambeellaa, Beenishaanguul Guumz fi Suumaalee hirmaataniiru.
Karoorri ifoome kun jiruu fi jireenya horsiisee bultoota kan jijjiiruu fi oomishaa fi oomishtummaa dabaluuf ulaagaalee 9 of keessatti kan qabateedha jedhaniiru.
Bu'uraalee misooma fayyaa, bishaanii fi mana barnootaa guutuun jiruu fi jireenya horsiisee bultoota jijjiiruun akka danda'amus mariicharratti dhaamameera.
Jiruu fi jireenya horsiisee bultoota jijjiiruufis kan dursu nagaadha jedhame.
Ijaarsaa caasaalee fi hojimaata sadarkaa Naannoo, godina, aanaa fi ganda jiruun nageenya waaraa fiduuf hojiin hojjetamu cimee itti fufuu akka qabu ibsameera.
Itti aantuun Komishinii Plaanii fi Misooma biyyaalessaa aadde Masarat Masqalee, karoorichi horsiisee bultoota faca'anii jiraatan qorannoo fi fedhiin adda baasuun naannoo haaraa uumuun hawaasummaa fi diinagdee isaanii cimsuuf ni gargaara jedhaniiru.
Sisaay Geetahuntu gabaasee.
Konfaransiin idil addunyaa Itiyoo-Hoortiikaalchar jalqabaa Finfinneetti gaggeeffamuufi.
Konfaransiin kun Gurraandhala 20-21/2012 Finfinnee Hooteela Iskaay Laayititti kan gaggeeffamu ta'uu Ministeerri Qonnaa FDRI ibsa laaten beeksiseera.
Sagantaa kanarratti hoggantoonni mootummaa olaanoon, keessummoonni biyyoota garaagaraarra dhufan, oomishtoonni damichaa fi ergitoonni, dhaabbileen Faayinaasii, Invastaroonni fi qorattoonni dhaabbilee barnootaa olaanoo kan hirmaatan ta'uu ministir deettaan Ministeera Qonaa FDRI aadde Ayinaaleem Nigusee ibsaniiru.
Konfaransicha Ministeerri Qonaa FDRI fi waldaan ergitootaa fi oomishtootaa waliin ta'uu kan qopheessan ta'uu ibsaniiru.
Bu'aalee fi hudhaalee qaamoolee damicha irratti hirmaachaa jiran qunnamaa jiru ilaalchisee mariin kan gaggeeffamu ta'uu ibsameera.
Dhimmoota marii kanaan adda ba'an irratti hundaa'uun kallattii furmaataa laachuuf kan hojjetamu akka ta'e ibsa isaaniin eeraniiru.
Misoomni Hortiikaalcheerii carraa hojii uumuu fi sharafa alaa argamsiisuurratti shoora olaanaa ba'aa akka jiru aadde Ayinaaleem ibsaniiru.
Ministeerri qonnaa damichaan hojii hojjetu keessaa oomishaa fi oomishtumaa dabaluuf galteewwan barbaachisan dhiyeessuu akka ta'e ibsaniiru.
Kana keessa xaa'oo dhiyeessuu isa duraati jedhan.
Bara oomishaa 2012/13tti naannoolee Oromiyaa, Amaaraa, Kibbaa fi Beeniishaanguul Guumz, akkasumasa qonnaa daldalaa fi tajaajila dhuunfaaf xaa'oo biyyoo kuntaalli miiliyoonni 14.5 kan barbaachisu ta'uu ragaan Ministeera Qonnaa FDRI irraa argame ni muul'isa.
Ooyruun Misoomaa Hundagaleessa Waldaa Misooma Kunuunsa Daa'imman Abbabach Goobanaa Yuunivarsitii Amboof dabarfamee kenname.
Ooyruun Misoomaa Hundagaleessa Waldaa Misooma Kunuunsa Daa'imman Abbabach Goobanaa kan ta'e naannoo Oromiyaa Godina Shawaa Lixaa Aanaa Tokkee Kuttaayee keessatti kan argamu waggoota 30 oliff tajaajila kennaa ture Yuunivarsitii Amboof dabarfamee kennameera.
Daayrektarri Waldichaa Obbo Isheetuu Araddaa bakka hoggantoonni federaalaa, naannoo fi godina jiranitti Preezdaantii Yuunivarsitii Amboo Dooktar Taaddasaa Qana'aaf dabarsanii kennaniiru.
Obbo Isheetuun walitti kenninsa booda haasaa taasisaniin akka jedhanitti, hundeessituu fi abbaa qabeenyumman waldichaa Dooktara Kabajaa Abbabach Goobaanaatiin waggoota 30 dura kan hundaa'e yoo ta'u, hawaasa naannichaa jireenya gadaanaa jiraatan gargaaruufi.
Wayita sanattis hawaasni naannichaa hojiilee jallisii, tajaajila ibsaa baayogaziin hojjetu uumuun kuduraa fi muduraa misoomsanii jireenyasaanii itti gaggeeffachaa turaniiru jedhu.
Wayita sanatti abbaa warraan 247 jallisiirra fayyadamoo ta'uu danda'aniiru.
Dabalataanis qotiyyoowwan 68, sanyii filatamaa fi leecalloowwan adda addaa walidichi kennuusaa himaniiru.
Akka Dhaabbanni Prees Itiyoophiyaa gabaasetti haala amma jiruun waldichi humna amma qabuun waldicha bulchuuf waan hin dandeenyeef yunivarsitii Ambootti kennamuusaa himanii, yunivarsitichis haala gaariin gaggeessa abdii jedhu akka qaban dubbataniiru.
Pireezedaantiin Yuunivarsitichaa Dooktar Taaddasaa Qana'aa gamasaaniin, waldichi tajaajila kennaa ture itti fufsiisuuf caalaatti ni hojjetama jedhaniiru.
Naannoo Oromiyaatti misoomni qamadii naannoo sulula Awaash daawwatameera.
Daawwicharratti kan argaman ministirri Ministeera Qonnaa obbo Umar Huseen, Itiyoophiyaan qamadii alarraa galchuuf baasii Dooraalaa Ameerikaa miiliyoona dhibba 7 haga biiliyoona 1 ni baasti jedhaniiru.
Kanaafis sharafa alaa hambisuu fi dhiyeessii nyaataa fooyyessuuf hojjetamaa jiraachuu himaniiru.
Bal'dhinaan qamadii gammoojjii oomishuun waggoottan lamaan sadan dhufanitti Itiyoophiyaan baasii qamadii alarraa galchuuf sharafa alaa baaftu hambisuuf hojjetamaa jiraachuu ibsaniiru.Naannoo Oromiyaa godina Arsii aanaa Jajuu gandoota Alaagaa Dooree fi Ortaa Dooreetti misooma sululaa Awaashitti fayyadamuun qamadiin lafa heektaara 300 irratti misoomaa jiru daawwatameera.
Yeroo itti aanutti godinichatti lafti heektaarri 800 ol qamadii gammoojjitiin ni uwwifama jedhaniiru.
Jilli mootummaa naannoo Oromiyaa hogganaa Biiroo Qonnaa naannichaa obbo Dhaabaa Dabaleetin duurfamu, Sudaanitti hojiilee misoomaa daawwate.
Jilichi dhaabbilee Daal Giruup jala jiran; Sudaanitti dhaabbilee oomisha aannaniitin beekaman Daal Fuuds Indastirii, Kaappoo Braandii fi Warshaa Daakuu Saaygaa daawwateera.
Dabalataan waldaalee hojii gamtaa aannan, nyaata horii oomishanii fi dhiyeessanis daawwateera.
Obbo Dhaabaan carraalee invastimantii naannoo Oromiyaarratti ibsa laataniiru.
Dhaabbileen kanneen Itiyoophiyaatti invast akka godhan waamicha dhiyeessanii, mootummaan tumsa barbaachisaa kan taasisu ta'uu eeraniiru.
Daal Giruup hojiilee oomisha dhugaatii, awtomootivii, maanufaakchariingii maashinarii ijaarsa gamoo, qonna, gaazii inarjii, albuuda, fayyaa fi barnootan beekamaadha.
Sadarkaa biyyoolessaatti hanga baatii Gurraandhala 30,2012tti hojiin eegumsa naannoo lafa heektaara miiliyoona 2 olirratti ni hojjetama.
Ministir deettaan Ministeera Qonnaa Dooktar Kabaa Urgeessaa turtii Faanaa Broodkastiing Koorporeet waliin taasisaniin, yeroodhaa gara yerootti hubannoon hawaasaa dabalaa dhufuun waggoottan darbanitti hojiiwwan hojjetamaniin bu'aan guddaan argameera jedhan.
Itti aanaa hogganaa fi itti gaafatamaan damee qabeenya uumamaa fi wabii nyaataa Biiroo Qonnaa Oromiyaa obbo Indaalkaachaw Tafarii, hanga ammaatti dameen misooma sululaa bu'aa guddaan argamuu ibsaniiru.
Yaa ta'u malee tattaaffi humna qonnaan bultootaa qofaan jijjiirramni qabeenya qilleensaa amma mudataa jiruun waan wal hin simneef tumsii makanaayizeeshinii dirqama jedhaniiru.
Waggoottan darbanitti hojiin eegumsa naannoo baadiyyaa qofa keessatti gaggeeffamaa ture wayita ammaa garuu naannichatti mootummaa naannoon kan waamaman magaalonni gurguddoo 19 hojilee garaagaraan akka hirmaataniif hojjetamaa jiraachuu obbo Indaalkaachaw himaniiru.
Hanga baatii Gurraandhala 30 kan turu hojiin eegumsa naannoo naannolee biyyattii hundatti ni gaggeeffama jedhaniiru.
Naannoo Oromiyaatti misoomni kun sululawwan kuma 6 fi 400 irratti hojjetamaa jiraachuu fi namoonni miiliyoonni 6.8 irratti kan hirmaatan ta'uu ibsaniiru.
Hojichaan biqiltuun dhaabaman kununsuunis ni gaggeefama jedhaniiru.
Afawarq Alamuutu gabaase.
Bu'uuraaleen misoomaa aanaa Maqdallatti ijaarame eebbifame.
Naannoo Amaaraa godina Kibba Walloo aanaa Maqdallaa bu'uuraaleen misoomaa ijaaraaman guyyaa har'a eebbifaman.
Sirnicharratti Itti aanaa Muummee Ministira obbo Dammaqaa Makonniin fi Preezdaanti naannoo Amaaraa obbo Tamasgan Xirunaah dabalatee hoggantoonni hojii mootummaa federaalaa fi naannoo argamaniiru.
Bulchaan aanaa Maqdallaa obbo Tafarraa Mollaa akka ibsanitti bu'uuraalee misooma guyyaa har'a eebbifaamn keessaa hospitaalli sadarkaa jalqabaa Maashaa Maqdallaa fi kollejjiin leenjii oogummaa fi teekniikaa Maqdallaa ni argamu.
Riqichi laga Bashileerratti ijaarame aanoota Kibba Walloo fi Kibba Gondar walqunamsiisus eebifameera.
Tarsiimoon damee qonnaa ammayyeessuuf gargaaru qoratamuun ibsame.
Tarsiimichi Koorporeeshinii Hojiilee Qonnaa Itiyoophiyaa fi Eejansii Traanisfoormeeshinii Qonnaa waliin qindaa'uun kan qophaa'edha.
Qorannichi hoggansa koorporeeshinichaatin gamaaggamamaa kan ture yammuu ta'u, har'ammoo hoggansa damichaa sadarkaa federaalaa fi naannoleetin gamaaggamamaa jira.
Qorannichi damee qonnaa ammayyeessuu, qabeenya jiru sirnaan fayyadamuu, jijjiirrama eegalame itti fufsiisuu, carraa hojii uumuu, hojiilee invastimantii fi fayyadamtummaa hawaasummaa mirkaneessuurratti kan xiyyeeffatedha.
Yismaaw Adaraawtu gabaase.
Ministeerri Nageenyaa, Fooramii Horsiisee Bulaa Itiyoophiyaa waliin naannoo horsiisee bultootaa fi misooma naannolee deeggarsa addaa barbaadanirratti marii taasiseera.
Dhimmoota jireenya horsiisee bulaa jijjiiruu danda'an mata duree Itiyoophiyaatti deemsa jijjiirama horsiisee bulaa fi kallattii gara fuulduraa jedhuun mariin hayyoota damichaa hirmaachise Finfinnee, HoteelaIlilliitti gaggeeffameera.
Waltajjichaan horsiisee bulaan guddina diinagdee biyyattiif ga'een qabu olaana ta'uun ibsameera.
Hojiiwwan misooma naannoo horsiisee bulaatti hojjetamu rakkoo hawaasichaa kan furuu fi qabeenya uummamaa naannichaa bu'uura kan godhate ta'uu akka qabu himameera.
Horsiisee bulaan gara misooma qabenya beelladaa ammayyaa'atti galee fayyadamuu akka qabuuf hojiin ijaarsa dandeettii akkasumas galtee amansiisaa fi dhiyeessiin teeknooloojii guutamuu akka qabu hirmaattonni marichaa himaniiru.
Naannoo Amaaraa aanaa Goondar Zuuriyaatti jabbiin luka duubaa hin qabne dhalatte.
Jabbichi aanichatti ganda Tsiyoon Sagwaajitti dhalate.
Kana dura bara Faranjootaa 2018 Indooneezhiyaatti akkasumas Bahaa Chaayinaatti jabboonni luka duraa hin qabne dhalachuu Daylii Meeyil ifoomsera.
Qonnan bultoonni muuxannoo meshaalee qonnaa ammayya'aatti fayyadamu guddisuu akka qaban Daayreektarri Olaanaan Ejansii Hojii Gamtaa Federaalaa obbo Usmaan Suruur ibsaniiru.
Guyyaa har'aa feestivaali qonnaan bultootaa naannoo Oromiyaa godina Arsii magaalaa Boqqojjiitti banameera.
Sirnicharratti argamuun haasaa kan taasisaan obbo Usmaan qonnan bultoonni itti fayydama teeknooloojii akka fooyya'uf ga'een feestivaala olaanaa ta'uu himaniiru.
Mootummaan oomishaa fi oomishtummaa qonnaa guddisuuf qajeelfamoota garagara foyyeessu dubbataniiru.
Meeshaalee qonnaa ammayya'aa taaksirra bilisaa galchuun qonnaan bulaa fayyadamaa taasisufi jedhan.
Hayleyesuus Makonniintu gabaase.
Godinaalee Oromiyaatti qamadiin jallisiin oomishamaa jiraachuu Biiroon Qonnaa fi Qabeenya Uummamaa Oromiyaa beeksise.
Akka ragaan biirichaa argame muli'sutti jallisii boneen godina Arsii fi Shawaa Bahaatti qamadiin oomishamaa jira.
Godina Arsiitti oomisha jallisii marsaa 1ffaan callaa kuntaala Kuma 45 argachuuf hojjetamaa jira jedhame.
Aanaalee godinichaa Jajuu, Martii fi Sireetti lafti heektaarri 801 kan misoome yoo ta'u, abbootiin warraa kumni 11 fi 200 fayyadamoo ni ta'u jedhame.
Bifuma walfakkaatuun godina Shawaa Bahaa aanaa Booseettitti lafti heektaarri 285 qamadiin misoomaa jira.
Akkasumas aanaa Fantaaleettis qamadiin Gammoojii jallisiin oomishamaa akka jiru ibsameera.
Aanichatti lafti heektaarri 285 kan misoome yoo ta'u abbootii warraa 551 fayyadamoo ta'aa jiru jedhame.
Hoomaa Awwaannisa Gammoojii iddoolee garaagaraatti mul'ate ittisuuf xiyyeeffannoo guddaan hojjetamaa jiraachuu Ministeerri Qonnaa beeksiseera.
Ministir deettaan Ministeera Qonnaa FDRI obboo Saanii Radduu turtii Faanaa Brooksaating Koorporeeti waliin taasisaniin, hoomaan awwaanniisa gammoojjii kun haga baatii Waxabajjiitti itti fufu akka danda'u raagni ni mul'isa jedhan.
Hoomaa kun wayita ammaa naannoolee Kibbaa, Kibba Dhiha, Kibba Bahaaa fi iddoolee garaagaraatti ariitiin babal'achaa jira jedhaniiru.
Keessattuu marga, kuduraa fi muduraa, mukeen baalaa akkasumas bosonaa irratti miidhaa guddaa gaggeessisaa jiraachuus himameera.
Hojiilee mala aadaan ittisuu dabalatee ministireechi iddoowwan 3tti xiyyaaraan keemikaala biifaa turuu isaa obbo Saaniin himaaniiru.
Yeroo ammaatti guyyaan hoomaan 3 hanga 5 biyyoota ollaarraa gara Itiyoophiyaa gala jira jedhaniiru.
Gama daangaa Soomaliyaan Awwaannisni Itiyoophiyaa seenaa jiru hoomaan tokkiichi awwannisa miiliyoona 40 hanga miiliyoona 80 baayy'atu qaba jedhaniiru.
Haga baatii Waxabajjiitti hoomaan awwannisaa Keeniyaarran Itiyoophiyaa seenuu danda'u akka biyyaatti sodaa guddaa uumaa jira jedhan.
Hoomaan awwaannisaa qilleensaan kan tamsa'u waan ta'eef ariitii cimaan idoowwan garaagaraatti faca'aa jiraachuu himaniiru.
Hoomaa kana ittisuuf dhaabbilee idil addunyaarraa deeggarsi xiyyaaraa fi keemikaalaa taasifamaa akka jirus ibaniiru.
Zuufaan Kaasahuntu gabasee.
Oromiyaatti bara oomishaa 2011tti omishaaleen midhaanii akaakuuwwan adda addaa kuntaalli miliyooni dhibbi 1 fi miiliyooni 82 sassaabamuu Biiroon Qonnaa fi Qabeenya Uumamaa Oromiyaa beeksise.
Hogganaan Biirichaa obbo Dhaabaa Dabalee oomisha baranaa ilaalchisuun ibsa har'a miidiyaaleef kennaniin akka jedhanitti, oomisha kuntaala miliyoona dhibba 1 fi miiliyoona 86 walitti qabuuf karoorfame keessaa midhaan kuntaali miliyoonni dhibbi 1 fi miiliyoonni 82 walitti qabamuu ibsaniiru.
karoora qabameerra dhibbantaa 98 milkeessuun danda'ameera jedhan.
Milkaa'ina kanaafis hoggantoonni mootummaa sadarkaa adda addaarratti argaman, ogeeyyiin qonnaa, hojjettoonni seektaroota garagaraa tumsa olaanaa taasisuu isaaniis himaniiru.
Kana malees dhiyeessii fi ittifayyadamni xaa'oo, sanyii filatamaa, keemikaalli farra ilbiisootaa fi leecalloowwan qonnaa kan bara darberraa fooyya'aa ta'uu obbo Dhaabaan himaniiru.
Callaan argames kan bara darbeerra kuntaala miliyoona 15n caalmaa qaba jedhaniiru.
Hoomaan awwaannisaa aanolee godina Jimmaa 7 keessatti muul'ate.
Akka waajjirri Misooma Bunaa, Qonnaa fi Qabeenya Uumamaa godinichaa ibsetti hoomaan awwaannisaa kun jalqaba aanaa Shabee Somboo gandoota 3tti muula'te.
Haata'uutii, guyyaa kaleessaarraa eegalee aanaa Geeraatti gandoota 5 waliin gahuu isaa itti gaafatamaan waajjirichaa obbo Eeliyaas Indiriyaas Faanaa Broodkaastiing Koorporeetitti himaniiru.
Aanolee laman kanaan alatti aanolee 5; aanaa Sokorruu, Saqqaa Coqorsaa, Sigmoo.
Botor Xoollaayii fi Cooraa Botoritti mula'chuu isaa obbo Eeliyaas kan himan.
Weerarrii hoomaa awwaannisaa kun aanaalee godina Jimmaa naannoo kibbaa fi kibba lixaa Shawaa waliin wal daangeffatan irratti muula'chuu isaa obbo Eliyaas dubbataniiru.
Yeroo ammaa hojiin to'annaa fi hubannoo uumuu duulan gaggeeffamaa jiraachuu eeruun hawaasni gamtaadhan miidhaa hoomaan awwaannisaa geessisu baraaruuf ga'eesaanii akka bahan dhaamaniiru.
Tamasgeen Aallabbachawtu FM Faanaa Jimmaarra gabaase.
Yugaandaan weerara hoomaa Awwaannisaa biyyatttiitti hammaachaa jiru ittisuuf loltoota bobbasuuf akka ta'e beeksiifte.
Hoomaan Awwaannisa gammoojjii Itoophiyaa, Keeniyaa, Soomaaliyaa, Yugaandaa fi TaanzaaniyaattI yaaddoo uumaa jira.
Hoggantoonni mootummaa Yugaandaa Dilbata galgala walga'ii ariifachiisaa taa'uun weerara Awwaannisa gammoojjii  kutaalee biyyattii daangaa Keeniyaatti mudate ittisuun haala  danda'amurratti marii'ataniiru.
Walga'ii ariifachiisaa kanarratti Muummeen Ministiraa biyyattii Ruhakaanaa Ruguundaa ittisa weerara awwaannisaaf yaada furmaataa kaa'aniiru.
Xiyyaarota keemikaala farra awwaannisaa biifan lamaa fi konkolaattota, paampiiwwan harkaan biifaman hedduun akka qophaa'u qabu himameera.
Loltootni biyyattiis hoomaa awwaannisaa ittisuuf shaakalliitti akka bobba'an ajajuuf karoorfameera.
Weerara awwaannisaa  daangaa Keeniyaatti mudate ittisuuf biyyoonni lamaan waliin hojjechuuf waliigalteerra ga'aa jiraachuu himameera.Baha Afrikaatti sababa hoomaa awwaannisa gaammoojjiin namoonni miiliyoonni 20 hanqina nyaataaf saaxilamuu akka danda'an Dhaabbanni Nyaataa fi Qonna Addunyaa beeksiseera.
Bu'aaleen qorannoo qonnaa qonnaan bultoota fayyadamoo ni taasisu jedhameera.
Hojiiwwan damee qorannoo qonnaa babal'isuudhan, qonnaan bultootaa fi horsiisee bultoota fayyadamoo taasisuun kan barbaachisu ta'uun eerameera.
Qorannoo damichaa guddisuudhan oomishaa fi oomishtummaa dabaluun dhimma murtessadha jedhameera.
Inistiitiyuutiin Qorannoo Qonnaa Itiyoophiyaa qonnaan bultoota naannoleerraa walitti babba'anii fi qamoleen damee qorannoo qonnaa irratti hojjeetan waliin waltajjii muxannoo waljijjiirraa gaggeessaa jira.
Bu'aalee qorannoo qonnaatti fayyadamuun qonnaan bultoonni fayyadamoo akka ta'an waltajjicha irratti dubbatameera.
Naannolee gammoojji Afaar, Somaalee fi Kibba Oomootti qamadiin jallisiidhan oomishamaa jiraachuu Ministeerri Qonnaa beeksiseera.
Naannolee kanneenitti lafa heektaara kuma 12rratti qamadii oomishuuf hojjetamaa kan jiru yoo ta'u, marsaa duraatin lafti heektaarri kumni 3 misoomera.
Marsaa duraatin Laga Shabaleerratti qofa lafti heektaarri kumni 1 fi 951 qamadiidhan misoomaa jira.
Laga Shabalee qofaan lafti heektaarri kun 27 misoomuu akka danda'u ogeeyyiin damichaa himaniiru.
Naannoo Somaalee laga Shabaleerratti qamadiin misoome kunis daawwatameera.
Aanga'oonni Federaalaa fi naannoleerra walitti babba'an qamadii gammoojii naannoo Somaalee aanaa Godee fi Baraanoo laga Shabaleetin misoomaa jiruu fi ijaarsa Piroojaktii misooma jallisii lixa Godee daawwataniiru.
Itiyoophiyaatti waggaa waggaadhan naannoolee baddaatti qamadiin meetik tooniin miiliyoonni 4.8 ni oomishama.
Itiyoophiyaan oomisha qamadiitin Afrikaarraa sadarkaa 3ffaa irratti argamtus, oomishni naannolee baddaatti oomishamu fedhii hawaasaa guutuu hin dandeenye jedhameera.
Bara baraan Itiyoophiyaan bittaa qamadiitif Doolaara miiliyoona dhibba 6 kan baaftu ta'uu ragaan Ministeera Qonnaarraa argame ni mul'isa.
Waggoottan 50n darbaniif qamadiin alaa bitamaa turuun ibsameera.
Naannoo Tigraayitti weerarri awwaannisaa irra deebidhaan mudate.
Biiroon Qonnaa Naannoo Tigraay akka beeksisetti, weerarichi irra deebidhaan godina Kibba Tigraayitti mudateera.
Awwaannisichi Jimaata darbee eegalee kallattii naannoo Amaaratiin gara Kibba godinichaa seenuu biirichatti daayreektarri farreen ilbiisotaa obbo Mabraatuu G/kiidaan ibsaniiru.
Weerarichi misooma jallisii, dheedaa fi biqilootarratti miidhaa qaqqabsiisuu waan maluuf, hubannaa uumuu fi odeeffannoo qaqqabsiisun hojjetameera jedhan.
Weerarichi miidhaa osoo hin qaqqabsiisin ittisuuf hojjetamaa jiras jedhaniiru.
Baha Afrikaatti weerara awwaannisaa ittisuuf tumsi hawaasa idil addunyaa gaafatame.
Ittisaa fi to'annoo weerara awwaannisaarratti magaalaa Finfinnee, Hoteela Skaay Laayititti mariin gaggeeffamaa jira.
Waltajjicharrattis tumsi dhaabbilee addunyaa barbaachisaa ta'uun ibsameera.
Waltajjicharratti ministiroonni biyyoota addaddaa, bakka buutonni Dhaabbata Nyaataa fi Qonna Addunyaa, tumsitoonni misoomaa hirmaachaa jiru.
Weeraraa fi ittisa awwaannisichaarratti ibsa laatameen Itiyoophiyaa, Keeniyaa fi Soomaaliyaan miidhamuun ibsameera.
Eertiraa fi Sudaanittis miidhaan muraasni qaqqabuun ibsameera.
Weerarri awwaannisichaa bubbuluu akka malu, Itiyoophiyaattis amma Waxabajjiitti turuu akka danda'utu ibsame.
Weerarichi Itiyoophiyaatti naannoo Oromiyaa bahaa fi lixa Harargee amma Dirree Dawaatti, Baale, Booranaa fi Gujii, naannoo Kibbaa, baha naannoo Soomaalee, Afaar, kaaba baha Amaaraa, kibba Tigraayitti mudachuun hin dagatamu.
Misikkir Sinaaffiqtu gabaase.
Ministeerri Nageenyaa Tiraaktaroota qonnaa 12 qarshii miiliyoona 28tiin bituun naannaooleef gumaachuu isaa beeksise.
Ministeerichi naannoolee Beenishaanguul Guumz fi Gaambeellaaf guyyaa har'aa Tiraaktaroota gumaacheera.
Ergama ministeerichaaf kennaman keessaa naannoolee fi horsiisee bultoota deeggarsa addaa barbaadaniif deeggarsa taasisuudha jedhan daayreektarri jeneraalaa federaaliiziimii fi deeggasra addaa ministeerichaa Piroofeesar Dagafaa Tolaasaa.
Naannoolee deeggarsa addaa barbaadan Afaar, Beenishaanguul Guumz fi Gaambeellaaf bara baraan birrii miiliyoonni dhibbi 4 fi miilyoonni 50 ramaduun gama ministeerichaan deeggarsi ni taasifama jedhan.
Deeggarsi kun qonna ammayyasuun ce'umsa teeknooloojii mirkaneessuu fi qonnaan bultoota teeknooloojii qonnaan waliin walbarsiisuuf shoora olaanaa qabaachuu dubbatan.
Bakka buutoonni naannoolee kanneenii furtuu fudhatanis, dargaggoota gurmeessuun fayyadamoo misoomaa akka ta'aniif kan hojjetan ta'uu ragaan Ministeera Nageenyaarraa argamu ni muul'isa.
Wabii nyaataa mirkaneessuuf hojjetamaa jiraachuu Biiroon Qonnaa Oromiyaa beeksise.
Biirichatti itti aanaan hogganaa damee qabeenya uumamaa fi wabii nyaataa obbo Indaalkaachaw Tafariin akka jedhanitti hojiin misooma sululaa qindaa'aan hojjetama ajira.
Bara qabame kanatti sulula 6,448 bu'uureffachuudhan, lafa heektaara miiliyoona 2 fi kuma dhibba 2 misoomsun karoorfameera.
Sulula kuma 6 fi 448n adda ba'an, hirmaannaa hawaasaa miiliyoona 6.
8n misoomsuf hojjetamaa jira.Hojii misooma sululaa kanaan hawaasni naannoleen miidhaman akka dandamatan ni taasisa.
Biqiloonni Ganna dhaabaman akka kunuunfaman tumsi ogeeyyii qonnaas ni laatama jedhaniiru.
Hojiin misooma sululaa kun qonnaan bultoonnii fi horsiisee bultoonni wabii nyaataa akka mirkaneeffatan ni gargaara.
Dhaabbileen qorannaa damee beelladaa guddisuuf hojjechaa jiru jedhame.
Sagantaan Nyaata Addynyaa, Eejansii Inarjii Atoomiikii waliin ta'uudhan, leenjiin ogeeyyii Itiyoophiyaa, Demokraatika Riippabliika Koongoo, Naamiibiyaa, Niijarii fi Senegaal hirmaachise gaggeeffamaa jira.
Leenjichi Amajjii 25 amma 29,2012tti magaalaa Sabbataatti taa'amaa jira.
Wiirtuun Qorannaa Fayyaa Bineeldotaa Itiyoophiyaa qorannoowwan beekamtii addunyaa argatan 15 gaggeessuu, laabraatoorii nananolee 14f deeggarsa laacha ajiraachuun eerameera.
Qopheessummaa Waajjira Muummee Ministiraatin mariin "hojiilee riifoormii damee qonnaa" irratti xiyyeeffatu gaggeeffame.
Qooda fudhattoota damichaa hirmaachisuudhan, damee qonnaatif yaada maddisiisuun, galtee funaanuuf waltajjichi qophaa'uu Waajjirri Muummee Ministiraa ibseera.
Waltajjicharratti hayyoonni damichaa waraqaalee qorannaa dhiyeessuun mariin irratti taasifameera.
Ministeera Qonnaatii Dooktar Aantanah Girmaan mootummaan qooda fudhattoonni damichaa ga'eesaanii akka ta'pahatan hojjechaa jiraachuu eeraniiru.
Waltajjichi mijeessummaa gorsituu ministeerichaa aadde Laaqach Mikaa'eeliin, dhiyeessummaa speeshaaliistii fayyaa bineeldotaa Dooktar Warqinah Ayyaaleew, qorataan damee qonnaa Piroofeesar Alamaayyahu Siyyuum, bakka buutuu Federeeshinii Hojiilee Qonnaa Oromiyaa aadde Askabbarach Balaaynahii fi hoji gaggeessaa Hooraayzoon Plaanteeshinii obbo Jamaal Ahimadiin gaggeeffameera.
Godina Gaamoo Aarbaa Minci aanaa Zuuriyaatti guyyaa har'aa balaa lolaa mudateen namoonni kumni 13 ol qe'ee fi qabeenya isaanirra buqqa'uu waajjirri bulchiinsa godinichaa beeksiseera.
Aanichatti gandoolee balaan lolaan kun mudatee Eelgoo, qollaa sheel fi sheel meelaa keessatti ta'u itti gafaataman waajjira Dhimmoota Kominikeeshinii mootummaa godinichaa obbo Asagiid Tafarraa himaniiru.
Aanichatti Kaleessa roobaa cimaa roobeen lagni Silee fi Seegoo guutuun jiraattotaa  gandichaa irratti miidhaa qaqqabsiiseera.
Balaa kanaan  manni jireenya kumni 13 fi 885 bishaaniin fudhatameera.
oomishni lafa heektaara 32 irraa guutumatti barbadaa'uu himameera.
Lammiilee qe'ee fi qabeenya isaaniirraa buqqaa'aniif deeggersa namoomaa gochuuf bulchiinsi godinichaa hojjechaa jiraachuu himameera.
Soomaaliyaan weerara awwaannisaa Afrikaa bahaa keessatti mudate ittisuuf labsii yeroo ariifachiisaa labsite.
Weerarri awwaannisaa Itiyoophiyaa dabalatee Afrikaa bahaatti mudate oomishaaleerratti miidhaa qaqqabsiisaa jira.
Somaaliyaan biyyoota weerarri kun isaan mudate keessaa biyya yeroo jalqabaaf labsii yeroo ariifachiisaa biyyoolessaa labsitedha.
Ministirri Ministeera Qonnaa biyyattii miidhaan weerarri awwaannisaa oomishaalee irratti qaqqabsiisuu wabii nyaataa Soomaliyaaf yaaddoo guddaadha jechuun ibseera.
Wayita ammaa kana Soomaaliyaatti awwaannisicha balleessuuf xiyyaaraan keemikaalli bifaamaa jiraachuun himameera.
Weerara awwaannisichaa baatii Ebila; waayita oomishni hin sassaabamin dura to'achuun akka hin danda'amne sodaa ta'eera.
Dhaabbanni Mootummoota Gamtoomanii, Somaaliyaa fi Itoophiyaa waggoota 25 asittii weerarri awwaannisaa hamaan isaan mudateeran ibseera.
Gama biraatin ammoo Keeniyaan waggoota 70 keessatti weerarri awwaannisaa akka baranaa akka ishee hin mudatin Dhaabbanni Nyaataa Adduunya beeksiseera.
Dhaabbanni kunis weerara awwaannisaa kana to'achuun yoo hin danda'amne, baatii Waxabajjii keessa ammeentaan isaa %500 dabaluu akka danda'u akeekkachiisera.
Hojiin eegumsa qabeenya uumamaa waggoota arfaan darban hojjetaman sodaa balaa gogiinsaa hir'isuu danda'eera.
Itiyoophiyaatti waggoota arfaan darbaan hojiin eegumsa qabeenya uumamaa hojjetamaniin sodaan balaa gogiinsaa hir'isuun qonnaa, oomishaa fi oomishtummarratti haala gaarii uumuu Ministeerri Qonnaa beeksise.
Waggoota kana keesssatti Birrii biiliyoona 58 kan tilmaamu hojiin eeguumsa qabeenya uumamaa hirmaannaa hawaasaan hojjetameera.
Ministeera Qonnaatti Daayrektarri Eegumsa fi Itti Fayyadama Misooma Qabeenya Uumamaa obbo Tarrafaa Taaddasaa akka ibsanitti hirmaanna hawaasaa hojii eegumsa biyyee fi bishaanii taasifaman misooma jallisii baballisuuf ga'ee guddaa qaba jedhaniiru.
Bara kana eegumsa qabeenya uumamaa Bonaan lafa heektara miiliyoona 5 misoomsuuf hojiin eegalamuu eerameera.
Hoggansi biirolee misooma beelladaa naannolee afurii, Inistiitiyuutii Eegumnsa Fayyaa Beelladaa Biyyoolessaa waliin mari'atan.Maricharratti qooda fudhattoonni naannoo Oromiyaa, Amaaraa, Tigraayii fi naannoo Kibbaa hirmaataniiru.
Xiyyeeffannaan waltajjichaa raabsaa talaallii beelladaa, hojii dhibee duursanii ittisuu, kenniinsa talaalliirratti.
Gabaasni oomisha talaallii, raabsaa, hordoffii dirree, qorannaa fi talaallii misoomsuu dhiyaatera.
Hoggansii fi bakka buutonni naannoleetis muuxannoo ofii dhiyeessaniiru.
Guyyaa guyyaan hoomaan awwaannisaa 2-3 gara Itiyoophiyaa seenaa jiraachuu Ministeerri Qonnaa Itiyoophiyaa beeksise.
Hoomaan awwaannisaa Yeeman, Soomaalee Laandii fi Soomaaliyaan gara Itiyoophiyaa gala ture hir'isaa dhufus, yeroo ammaa kan Keeniyaarraa biyyattii seenaa jiru dabalaa jira jedhame.
Hoomaan kun karaa Booranaa, Gujii fi Oomoo Kibbaan seenaa jiraachuu Ministir deettaan Ministeera Qonnaa FDRI turtii Faanaa Broodkaastiing Koorporeetii waliin taasisaniin himaniiru.
Dabalataan Arsii, Jimmaa, Walaayitaa, Daawuroo fi Gaambeelaatti hoomaan awwaannisaa kun mula'achaa jira jedhan.
Inni karaa Keeniyaa seenaa jiru oomisha jallisii fi arfaasarra miidhaa geessisuu akka danda'u himaniiru.
Hanga ammaatti misooma jallisiirra miidhaan geessise kan hin jirre ta'us, qonna arfaasaa Kibba Koonsoo fi naannoo Daraasheerra miidhaa qaqqabsiisaa jira jedhan.
Weerarri kun qabeenya qilleensaa bu'ura godhatee waan socho'uuf hanga baatii Hagayyaa bara 2012tti itti fufuu akka danda'u ibsameera.
Akka ragaan qorannoo ogeeyyiin jalqabaa damichaa gaggeessan muul'isutti, Kibba Baha Tigraay, Baha Amaaraa, Harargee Bahaa, Dirree Daawaa fi Soomaaleetti miidhaa geessiseera jedhame.
Hoomaa kana ittisuuf keemikaalli farra awwaannisaa liitirri kumni dhibbi 3 ol ni barbaachisa jedhame.
Zufaan Kaasahuuntu gabaase.
Dhaabbanni Qonnaa fi Nyaata Addunyaa Itiyoophiyaatti weerara awwaannisa ittisuuf deeggarsa Doolaara miiliyoona 4.5 laachuuf waadaa gale.
Mootummaan Itiyoophiyaa gama isaatin weeraricha ittisuudhaf Birrii miiliyoona 30 ramadeera.
Weerarri awwaannisaa bahaa Afrikaa fi Itiyoophiyaatti dabalaa dhufuun wabii nyaataarratti sodaa uumera.
Baatiiwwan lamaan darbanitti hoomaan awwaannisaa si'a tokkotti lakkoofsa miiliyoona 40 amma miiliyoona 80 ta'u, si'a sadi gara Itiyoophiyaa galeera.
Dabaluu hoomaa awwaannisichaatin Soomaaliyaa, Jibuutii, Keeniyaa fi biyyootin baha Afrikaa biroon weeraricha to'achuuf tumsaan akka hin hojjenne gufuu ta'eera.
Ministir deettaan Ministeera Qonnaa FDRI obbo Saanii Raddiin Tajajaila Oduu Itiyoophiyaatti akka himanitti, Waxabajjii bara darbeetii eegalee marsaa lamaan mala aadaa fi biifaa keemikaalatiin weeraricha %90 ittisuun danda'ameera jedhaniiru.
Naannolee tokko tokkotti konkolaataa fi xiyyaaran biifaa gaggeessun rakkisaa waan ta'eef mala aadatiin humna namaatin hojjetamaa jira jedhan.
Weeraricha ittisuudhafis Dhaabbanni Qonnaa fi Nyaata Addunyaa Itiyoophiyaadhaf deeggarsa Doolaara miiliyoona 4.5 laachuuf waadaa galeera.
Inistiitiyuutiin Baayoo Teeknooloojii Itiyoophiyaa qoricha dhukkuba koleeraa lukkuu ittisuuf gargaaru hojjechuudhan gabaa Afrikaatif dhiyeesse.
Ministirri Ministeera Innooveeshinii fi Teeknooloojii Dooktar Injiinar Abrahaam Balaay hojii inistiitiyuutichaa daawwataniiru.
Inistiitiyuutichi talaallii ittisa koleeraa lukkuu hojjechuudhan gabaadhaf dhiyeessuusaa ni deeggarra jedhan ministirichi.
Qorannichis fangasii lukkuu ittisuuf kan gargaaru ta'uu isaatin abdii kan namatti horudha jedhan.
Maashinni cuunfaa xinqishaa namoota dhuunfaaf carraa hojii uumuu dandeessisu dhiyeenyatti hojiirra kan oolu ta'uu daayreektarri inistiitiyuutichaa Dooktar Kaasaahuun Tasfaayeen himaniiru.
Dawaan bookee busaa ari'u, meeshaan bishaan lagatu, haftee shankooraarraa cileen faalama naannoo hin qaqqabsiisne, hojiin aflaa tooksiinii ittisuu bu'aa galmeessisaa jiru.
Haftee bunaa raammodhaan nyaachisuudhan gara xaa'oo uumamaatti geeddaruun hojjetamaa jiraachuun ibsameera.
Dooktar Abrahaam Balaay damicharratti damee dhuunfaa hirmaachisuudhan akka hojjetamu dhaamaniiru.
Qonna Arfaasaa fi Gannaatif xaa'oo kuntaalli miiliyoonni 15 qonnaan bulaadhaf raabsamuufi.
Ministir deettaan Ministeera Qonnaa FDRI obbo Saanii Raddiin ibsa Faanaa Broodkaastiing Koorporeetif laataniin akka beeksisanitti, xaa'oo bitamee gara biyyaa galfamu kuntaala miiliyoona 14.5 keessaa kuntaalli miiliyoonni 3.1 gara biyyaa galfamee, kuusaa jiddugaleessaa galeera.
Xaa'oo kuntaalli miiliyoonni 4.8 ammoo buufata ga'eera jedhan ministir deettichi.
Bittaa xaa'otiifis baajanni Birrii biiliyoonni 29.2 ramadameera.
Kuntaalli kumni dhibbi 5 ammoo oomisha bara darbeerraa hafuudhan barana hojiirra kan ooludha jedhan obbo Saaniin.
Xaa'oon qonnaan bulaaf ni laatama jedhames amma Waxabajjii 30tti biyya galee kan xumuramu ta'uu eeraniiru.
Qonnaan bulaan sanyii baasudhaan baatii tokkoon dura qonnaan bulaaf ni raabsama.
Oduu birootin godinaalee Oromiyaa qonna Arfaasaaf mijatoo ta'an 10 keessatti lafa heektaara kuma dhibbi 9 misoomuuf hojiin jalqabameera jedhaniiru Biiroo Qonnaa Oromiyaatti daayreektarri ekisteeshinii qonnaa obbo Lammaa Boggaalaan.
Godina Gujii, Baalee, Harargee Bahaa fi Lixaa, Boorana, Arsii fi Arsii Lixaa, Shawaa Lixaa fi kanneen biroorraa qonna Arfaasaarraa callaa kuntaala miiliyoona 16 argachuuf tumsi godhamaa jiras jedhaniiru.
Zuufaan Kaasaahuunii fi Gammachuu Beekumaatu gabaase.
Ameerikaan baha Afrikaatti weerara awwaannisaa ittisuuf deeggarsa Doolaara miiliyoona 10 laatte.
Deeggarsichi karaa Eejansii Misoomaa Idil Addunyaa Ameerikaatin(USAID) hojiirra kan ooludha.
Maallaqni laatame Itiyoophiyaa, Keeniyaa fi Soomaaliyaatti weerara awwaannisaa ittisuuf hojii hojjetamu deeggaruuf kan ooludha.
Maallaqni amma laatame mootummaan Ameerikaa deeggarsa namoomaa weerara awwaannisaa ittisuuf laate Doolaara miiliyoona 19 ga'eera.
Waggoottan shanan darbanitti Ameerikaan hojiilee misoomaa fi deeggarsa namoomaa Itiyoophiyaatif Doolaara biiliyoona 4 laattetti.
Aanaa Shaashamannee ganda Daalattii Calalaqaatti balaa ibiddaa qaqqabeen biqiltuuwwan duula "ashaaraa magariisaatiin" Adoolesa 22, 2011 dhaabaman gosti mukkeen garaa garaa kuma 200 ol ta'an gubachuu Waajjirri Qonnaa fi Qabeenya Uumamaa aanichaa beeksise.
Balaa ibiddaa qaama hin beekamneen uumame kana, qorachuuf qaamolee nageenyaa wajjin hojjetamaa jira jedhameera.
Itti aanaan Waajjira Qonnaa fi Qabeenya Uumamaa aanichaa obbo Dastaa Utaan gochaa qaamota aantummaa ummataa hin qabneen raawwatame kana ummanni balaaleffachuu qaba jedhaniiru.
Hojii kunuunsa qabeenya uumamaa jalqabame milkeessuuf, biqiltuuwwan dhaabaman eeguu fi kunuunsuu akka qabanis yaadachiisaniiru.
Aanichatti duula " ashaaraa magariisatiin " biqiltuuwwan miliyoona 1 dhaabamanii carraa guddachuu %95 argatan kan kunuunfamaa jiran ta'uu odeefanneera.
Geetaachaw Muullataatu gabaase.
Itti aanaan Kaantibaa magaalaa Finfinnee Injiinar Taakkalaa Uumaan haala qophii biqiltuu ganna dhufu dhaabbatuu daawwatan.
Magaalichatti Ganna dhufu biqiltuu miiliyoona 10 dhaabuuf biqiltuun buufataalee 9 keessatti qophaa'aa jiraachuu ibsameera.
Biqiltuun yeroo ammaa qophaa'aa jiru kun miiliyoona 4 ol ta'uu ibsameera.
Biqiltuu miiliyoona 6 ammoo dhaabbileewwantu qopheessa jedhame.
Injiinar Taakkalaan buufataalee kanneenitti argamuun haala qophii isaa daawwataniiru.
Kan bara darbee caalaa bara kana iddoowwan filatamanitti biqiltuu dhaabuuf qophiin taasifamaa jiru gaarii ta'uu Injiinar Taakkalaan ibsaniiru.
Bulchiinsi magaalichaa iddoowwan biqiltuun dhaabbatu adda baasaa jiraachuus ibsaniiru.
Ganna darbe magaalichaatti biqiltuu miiliyoonni 3 dhaabbachuu isaa ragaan Waajjira Kaantibaa magaalaa Finfinneerraa argame ni muul'isa.
Eejansiin Traanisfoormeeshinii Qonna Itiyoophiyaa meekaanaayzeeshinii qonna Itiyoophiyaa jabeessuuf waliigaltee Birrii miiliyoona 91 mallatteesse.
Waliigaltichi waldaalee hojii gamtaa fi dhaabbilee tajaajila meekaanaayzeeshiniirratti hojjetan 10 waliini kan mallatteeffame.
Dhaabbileen waliigaltichaan hammataman kurnan; tokkoon tokkoon isaanii Birrii miiliyoona 9.1 isaan qaqqaba.
Maallaqichi oomisha qonnaa guddisuu, leenjii maashinarii, suphaa fi ijaarsa dandeettiif oola.
Itti aanaan kaantiibaa magaalaa Finfinnee Injiinar Taakkalaa Uumaan hojiilee misooma qonnaa magaalaa Finfinnee daawwatan.
Bulchiinsi magaalichaa misooma qonna magaalaa bifa haaraan gurmeessuun jiraattotaaf carraa hojii dabalataa uumuurratti argama jedhame.
Magaalichatti qonna magaalaa kanneen akka oomisha kuduraa, horsiisa kanniisaa fi looniirratti dargaggoonnii fi haadholiin kumni 2 ol fayyadamoo ta'aa jiraachuun himameera.
Qaamoleen misooma qonna magaalaarratti bobba'anii argaman kunneen ofirra darbanii oomisha isaanii gabaaf dhiyeessaa jiru jedhame.
Bulchinsi magaalichaa namoota qonna magaalaarratti boba'anii hojjechaa jiran jajjabeessuu cinaatti dargaggoonni biroo gurmaa'anii damicharraa galii akka argataniif deeggarsa barbaachisu hunda kan taasisu ta'uu Injiinar Taakkalaan waayita kana dubbataniiru.
Rakkoolee damichaan jiran furuun qonna magaalaa bifa ammayyaatin gurmeessuun galma misooma magariisummaa qabame milkeessuuf hojjetamaa jiraachuu himuu isaanii ragaan Waajjira Kaantiibaa magaalichaarra argame ni muul'isa.
Qonnaan bultoota adda duree godina Addaa Oromiyaa Naannawaa Finfinnee Invastimantiitti ceesisuuf bu'uura danbii Invastimantii irra beebiin ba'een hojjetamaa Jira jedhame.
Danbii lakkoofsa 208/2012 bulchiinsi Investimantii mootummaa naannoo Oromiyaa irra deebiiin baase bu'ura godhachuun qonnaan bultoota adda duree aanaalee godinichaa irraa walitti dhufaniif leenjiin hubannoo cimsuu kennameera.
Itti gaafatamtuun Waajjira Invastimantii godinichaa aadde Masarat Abbabaa kana dura carraan qotee bulaa invastimantii keessatti hirmaachisuu laafaa ta'uu eeruun, ammaan booda bu'ura danbichaatiin ni hojjetama jedhan.
lafuma isaanii akka misoomsaniif walitti hidhamiinsi baankiilee waliin akka uummamu taasisuuf hojjetamaa jiraachuu himaniiru.
Bulchaan godina Addaa Naannawaa Finfinnee obbo Girmaa Hayiluus gama isaaniitiin, qonnaan bulaa qa'ee isaarratti Invastara taasisuuf hojii hojjetamaa jiru Cimssuf qaamooleen sadarkaan jiran tumsa barbaachisu gochuu akka qaban gaafataniiru.
Qonnaan bultoonnis onnachuun hojii qabatamaa keessa galuu qabu jedhan.
Qonnaan bultoonni leenjicharratti hirmaatanis hanqinaaleen kana dura ture hojjetanii jijjiirramuuf gufuu guddaa kan ture ta'uu ibsaniiru.
Akka waajjirri dhimoota Koominikeeshinii mootummaa godinichaa beeksiseetti qonnaan bultoonni kunneen carraa argameetti sirnaan fayyadamuuf qophii ta'uu isaanii himaniiru.
Lafti heektaarri 200 godina Shawaa Kibba Lixaa, aanaa Sadan Sooddootti jallisii boneetin misoomaa jira.
Naannoo Oromiyaatti bara kana lafti hektaarri kumni 3 fi 300 qamadii jallisii boneetin misoomaa jira.
Hogganaan Biiroo Qonnaa fi Qabeenya Uummamaa Naannoo Oromiyaa obbo Dhaabaa Dabaleen, Inistiityuutii Qorannoo Qonnaa Federaalaa fi Naannoo Oromiyaa waliin qindoominaan hojjetamaa jira jedhaniiru.
Godina Shawaa Kibba Lixaa aanaa Sadan Sooddoo ganda Tolee Wosarbootti qamadiin jallisii boneetin misoomaa jiru daawwatameera.
Aanichatti lafti hektaarri 200 misoomeera.
Godinichatti lafa hektaara 600 misoomsuuf karoorfamee, lafti hektaarri 530 kan misoome yoo ta'u, callaa kuntaalli kumni 27 ni eegama jedhameera.
Hoji eegalame babal'isuuf xiyyeeffannoon kan hojjetamu ta'uu obbo Dhaabaan daawwicharratti ibsaniiru.
Giddugaleessan hektaara tokkorraa callaa kuntaala 40 oomishuuf hojjetamaa jiraachuu daayreektarri olaanaa Inistiityuutii Qorannoo Qonna Oromiyaa Dooktar Faatoo Ismoon himuu biirichi beeksiseera.
Caffeen Oromiyaa wixinee labsii misooma albuudaa irratti qooda fudhattoota waliin marii gaggeessaa jira.
Caffeen Oromiyaa labsii misooma albuudaa lakkoofsa 19/1997 ba'e irra deebiin fooyyeessuf wixinee labsii ba'e irratti qaamoolee mootummaa, ogeeyyii seeraa fi bakka buutota waldaalee albuudaa waliin marii gaggeessaa jira.
Af yaa'iin Caffee Oromiyaa aadde Loomii Badhoon wixineen labsii tokko Caffeetti dhiyaatee osoo hin mirkanaa'in dura mariiwwanii fi yaadoota wixinicha gabbisan gaggeessuun murteessaa ta'uu eeraniiru.
Wixineen labsii misooma albuudaa fooyya'ee ba'e kun Abbaa Taayitaa Albuuda Oromiyaatti daayreektara eeyyamaa fi bulchiinsa albuudaa obbo Zawduu Taaddasaatin dhiyaachuun mariin irratti gaggeeffamaa jiraachuu isaa ragaan fuula Caffee Oromiyaa irraa argame ni agarsiisa.
Hoomaa awwaannisaa mudate ittisuuf xiyyaaraan keemikaalli biiffamaa jira.
Hoomaan awwaannisaa naannoolee biyyatti garagaraa keessatti kan mudate yoo ta'u, tibbana ammoo naannoo magaalaa Adaamaa fi godina Halaabaatti mudatee jira.
Guyyaa har'aa gandoota baadiyyaa naannoo magaalaa Adaamaatti hoomaan awwaannisaa mul'chuun himameera.
Hoomicha ittisuuf mala aadaa fi hirmaannaa ummataan hojjetamaa jira.
Bakka humni namaa hin qaqqabnetti ammoo keemikaalli xiyyaaraan biifamaa jiraachuu ragaan Biiroo Dhimmoota Koominikeeshinii Mootummaa Naannoo Kibbaa fi bulchiinsa magaalaa Adaamaa irraa argame ni agarsiisa.
Hoomaan awwaannisaa kun yeroo ammaa godinaalee Oromiyaa garagaraa fi godinoota naannoo ummattoota Kibbaa 6 keessatti mul'ateera.
Dhaabbanni gargaarsaa Ameerikaa(USAID) weerara Awwaannisaa ittisuuf kan oolu Doolaara Ameerikaa kuma dhibba 8 Itiyoophiyaaf deeggarsa taasise.
Waltajjiin marii haala yeroo weerara Awwaannisaa Gaanfa Afrikaa mudate irratti qopheessummaa Dhaabbata Nyaataa fi Qonna Addunyaa gaggeeffameera.
Haala yeroo weerara Awwannisa gammoojjii Gaanfa Afrikaa ilaalchisee Ambaasaaddaroonni biyyoota garagaraa, bakka buutoonni Fandii Misooma Qonnaa Addunyaa fi bakka buutoonni Sagantaa Nyaata Addunyyaa marii gaggeessaniiru.
Itiyoophiyaa, Keenyinaa fi Soomaaliyaatti weerara Awwaannisa gammoojjii lafa hektaara kuma dhibba 4 fi kuma 85 irraa hatattamaan ittisuuf karoorri qophaa'ee hojjetamaa jiraachuu marichaan ibsameera.
Miidhaa awwaanisni kun qaqqabsiisaa jiru hambisuuf dhaabbanni gargarsaa Ameerikaa Itiyoophiyaaf deeggarsa kan taasisuu ta'uu ibsameera.
Roomitti dursituun Miisiiyoonii FDRI Ambaasaaddir Zanabach Taaddasaa qaamoolee deeggarsa kana taasisan galateeffachuun, miidhaa Awwaannisa gammoojii kun qaqqabsiisaa jiru ibsaniiru.
Miidhaa qaqqabsiisaa jiru hambsisuuf deeggarsi Loojastiiksii, ijaarsa dandeettii, qorichaa, teeknikaa fi meeshaalee biroo godhamuu akka qabu waamicha dhiyeessaniiru.
Dhaabbanni Mootummoota Gamtoomanii weerara Awwaannisa gammoojii Afrikaa mudate ittisuuf Doolaarri miiliyoonni 76 akka barbaachisu ifoomsuun isaa kan yaadatamuudha.
Naannoon oromiyaa qonnaan bultoota fi horsiisee bultoota adda duree kuma 5 misooma invastimantii, daldalaa fi tajaajilarratti bobbaasuuf qophii xumuruu beeksise.
Naannoo Oromiyaatti Qindeessaan Kilaastara Baadiyyaa Dooktar Girmaa Amantee turtii Faanaa Broodkaastiing koorporeet waliin taasisaniin mootummaan naannichaa deggarsaa fi hordofii qonnaan bultootaa fi horsiisee bultoota taasisuu cinaatti dargaggoota kuma 50 oliif hojiin ni uumama jedhaniiru.
Dooktar Girmaan akka biyyatti qonnaan bultootaa fi horsiisee bultootaa adda duree ta'an adda baasuun badhaasaa gara garaa laachuun jajjabeessun erga eegalee waggaa tokko darbeera.
Kanumarraa ka'uun qonnaan bultoota fi horsiisee bultoota adda duree kuma 5 adda baasuun beekkamtii fi badhaasa laachufi jedhan.
Dabalataniis dargaggoota hojii dhabaa kuma 50 hojiitti galchufi qophiin xumuramuu dubbataniiru.
Akka naannoo oromiyaatti qonnaan bultoonnii fi horsiisee bultoonni bu'aa gaarii galmeessa jedhamanii adda ba'an miiliyoona tokko akka ga'an ragaan Biiroo Kilaastara Baadiyyaa Naannichaarra arganne ni muldhisa.
Itiyoophiyaan weerara awwaannisaa si'a 2ffaa to'achuu yoo hin danda'in oomisha idilee fi jallisiirratti miidhaa qaqqabsiisuu mala jedhame.
Ministeera Qonnaa FDRItti daayreektarri eegumsa biqilootaa Zabdiyoos Sallaattoon Faanaa Broodkaastiing Koorporeet waliin turtii taasisaniin akka beeksisanitti, weeraricha ittisuu fi to'achuuf hirmaannaa hawaasaa dabalatee mala aadaa fi helikooftaraan hojjetamaa jira.
Yaata'uutii akka barbaadamutti ariitiin to'achuu dandeessisaa hin jiru jedhaniiru.
Naannon Oromiyaa fi Kibaas weeraricha ittisuun xiyyeeffannaa akka barbaadu ibsaniiru.
Awwaannisni kun guyyaatti amma kiilo meetira 150 imaluu danda'a.
Walhormaata isaatin Saawudii Arabiyaa, Yaman, Joordaan, Oomaan, Iraan, Hind, Paakistaan, Itiyoophiyaa, Eertiraa fi biyyoota kaaba Afrikaa qaqqaba.
Dhuma bara Faranjootaa 2018 eegalee baatiiwwan torban darbanitti Itiyoophiyaa, Yaman, Soomaaliyaatti miidhaa qaqqabsiisaa tureera.
Weerarri awwaannisaa kun Itiyoophiyaatti marsaa lamaan Waxabajjiidhaa amma Onkololeessa dhumaatti naannoo Afaar, kaaba baha Amaaraa, kibba Tigraay, baha Soomaalee fi Oromiyaatti bahaa fi dhiha Harargeedhaa amma Dirree Dawaatti waliinga'eera.
Naannoo Oromiyaatti gammoojjii Baale, Booranaa fi Gujiitti, Kibbattis bal'inaan muul'ateera.
Yeroo ammaatis Soomaaliyaadhaa Soomaalii Laanditti bal'inaan weerarichi ittifufeera.
Naannoo Oromiyaatti Shawaa Bahaa, Kibba Lixa Shawaa, Shawaa Lixaa, Arsii fi Mojoottis babal'achuun oomisharratti miidhaa qaqqabsiisaa jira jedhan Biiroo Qonnaa Oromiyaatti daayreektarri eegumsa biqilootaa Dajanee Hirphoon.
Naannoo Kibbaatti guyyiitii 20 keessatti ka'umsa isaa Burjii, Ammaarroo fi Yaa'a Balloo taasisuudhan, godinaalee 7tti miidhaa qaqqabsiisera; weeraricha ittisuunis itti fufeera.
Biifaan keemikaalaa helikooftaraan raawwatamu bakka namoonni heddummaatanii jiraatanitti ta'uu waan hin dandeenyef, hawaasni awwaannisicha ari'uurra ajjeesuun hir'isuun ni filatama jedhaniiru.
Dhaabbileen idil addunyaas weeraricha ittisuurratti tumsuuf fuula isaanii garana garagarchaa jiraachuu Ministeera Qonnaa FDRItti daayreektarri eegumsa biqilootaa Zabdiyoos Sallaattoon himaniiru.
Kanaafis Dhaabbanni Deeggarsaa Ameerikaa(USAID) Doolaara kuma 800 gumaachuuf waadaa galeera.
Afawarq Alamuutu gabaase.
Qonnaan bultoonni Aanaa Ada'aa Qamadii jallisiin misoomsaa jiran, isa duraan waggaatti si'a tokko misoomsinu, deeggarsa mootummaan si'a lama oomishuu eegalle jedhan.
Pirojektoota sagantaa hulaa misoomaan hojiin isaanii eegalee harkifatan xumuruun hojii misooma jallisii kana akka deeggaraniif xiyyeeffannaan hojjetamaa jira kan jedhan ammoo, Sadarkaa Pireezidaantii Itti Aanaatti Qindeessaan Kilaastara Misoomaa Dr.Girmaa Amanteeti.
Faalamni biyyoo waan ishee yaaddesseef Chaayinaan, amajjii darbe seera baste qabatamaan hojiira oolchuu jalqabu ishees beeksifte.
Biyyattiin  eegumsaa fi kunuunsa biyyoo irratti erga seeraa baastee as, kaampaanoonni 10,000 akka ittiin hogganaman ta'eera.
Intarpiraayizoota faalama dhaqqabsisaa turan  1,300 cufushee Chaayinaan kan beeksifte.
Ministeerri eegumsaa fi kunuunsa naannoo biyyatti , faalama naannoo hambisuun, omisha guddisee wabii midhaan nyaataa biyyatti  kan  mirkaneessu ta'uu beeksise.
Akka lakkoofsa Awurooppaa bara 2020'tti biyyoof kunuunsa godhanii itti fayyadamuu harka 90'n ga'uuf akka hojjatamu himame.
Qulqullinni dammaa kan waldarbu yeroo muramuufi isaan booda tahuun himame .
Qulqullinni dammaa gaagura kamiyyuu keessatti walqixa.
Qulqullinni dammaa kan waldarbu yeroo muramufi erga muramee booda meeshaa itti kuufamu keessatti.
Daldalaanis faayidaa hinmalle argachuuf jecha dammatti wantoota adda addaa makuun qulqullinni dammaa akka hir'atu taasisaa jira.
Akka biyyaatti laaboraatoriin qulqullina dammaa mirkaneessu hanqina waan qabuuf gara fuulduraatti hanqina laaboraatoorii kana furuun dhimma xiyyeeffannaa guddaa barbaadu ta'uu Ittigaafatamaan Giddugala Qorannoo Kanniisa Hoolataa Dr. Zawuduu Araarsoo dubbataniiru.
Dr. Zawuduun akka jedhanitti, giddugalichi teeknooloojiiwwan damma gaagura aadaafi ammayyaa keessaa ba'e ittiin qulqulleessan kalaquun qonnaan bulaa bira akka gahan taasisaa jira.Teeknooloojiin kun qonnaan bulaan damma nyaataafi gabaaf oolu qulqullinaan akka walitti qabu taasisuudhaan damma gatii fooyya'aatti akka gurguratu taasisaa jira.
Qulqullina dammaa omisha boodaa fooyyessuudhaafis yaaliiwwan adda addaa taasifamaniiru.
Oomishni dammaa baay'ina biqilootaafi yeroo isaan itti daraaran irratti hundaa'a kan jedhan Doktar Zawuduun, haaluma kanaan Itiyoophiyaatti waggaatti yeroo tokkoo hanga sadiitti damma omishuun ni danda'ama jedhaniiru.
DhPI irraa odeefanne.
Uummata Itiyoophiyaa  harki 67 hanqina nyaata madaalawaaf saaxilamaadha.
Waltajjii Qonna sirna nyaataa bu'uureffate jedhuun Ministeerri Qonna Magaalaa Bishooftuutti qopheesse irratti qorannoon hanqina nyaata madaalawaa dhabuun dhufu dhiyaateera.
Daa'immaan biyyatti  harki 37 sababa kanaaf Qancarumaaf saaxilamoodha jedha qorannoon dhiyaate.
Haadholiin Ulfaa harki 16 â€˜s sababa nyaata madaalawaa kana dhabaniif hir'ina dhiigaaf saaxilamuun dahumsa irratti lubbuun isaanii akka darbu qorannoon dhiyaate ibseera.
Falli rakkoo kana oomishaaf Oomishtummaa dabaluu, galii Qonnarra argamu dabaluu fi Dubartoota gahoomsuun fala jedha Qorannoon dhiyaate.
Ministirri Qonnaa Obbo Umar Huseen hawaasni nyaate buluura darbee Sirna Nyaataa Madaalawaa ta'e akka argatuuf gaheen seektarri Qonnaa gumaachu daran guddadhaa jedhan.
Kanaan dura akkamiin Oomisha daballaadha malee, hawaasni nyaata madaalawaa akka argatuufis hojjetamaa hin turre jedhan.
Bara darbeerraa eegalee eegalee garuu Imaammata kana deeggaru qopheessuun hojjetamaa jira jedhan.
Daa'imman akka biyyatti sababa hanqina Nyaatan Qancaran miiliyoona shaniif Kuma dhibba Shan keessaa Miiliyoonni Lamaafi kumni Saddeettamni Naannoo Oromiyaa keessa jiru.
Zinnaash Guddisaatu gabaase.
Ministirri Muummee Dr. Abiyyi Ahimad qonna magaalaa daawwatan.
Ministirri Muummee Dr. Abiyyi Ahimad ministira Innooveeshinii fi Teeknooloojii Dooktar Injiinar Geetaahuun Makuriyaa waliin ta'uun giddu-gala qonna magaalaa gamoowwan irraa daawwatan.Qonna akkasii guddisuun bakka xiqqoorratti oomisha hedduu oomishuun jiraattoota magaalaaf dhiheessun akka danda'amu muuxannoo guddaa akka ta'e Dr. Abiyyi kan himan.
Dr. Abiyyi Ahimad fuula Feesbuukii isaanii irratti akka barreessanitti, magaalonni qonna magaalaaf humna olaanaa kan qaban ta'uu ibsuun, soorata magaalaaf kan oolan kuduraa fi mudraa oomishuun faayidaarra oolchuu akka qabanis dhaaman.Baankiin daldala Itiyoophiyaa rakkoo qonnaan bultootaa furuufi jedhame.
Jiruuf jireenya qonnaan bultootaa fooyyessuf, Baankiin daldala Itiyoophiyaa, dhaabbanni oomisha gabaa Itiyoophiyaa fi waldaaleen hojii gamtaa waliin hojjechuuf.
Qonnaan bultoonni yoo midhaan gahu rakkoo hawaas-diinagdee isaanii furachuuf jecha waan oomishan gatii rakasaan gurguratu.
Kun immoo gatii dhamaatii isaanii akka hin arganneef sababa jedhame.
Kanamalees man-kusaa dhabuun omisha isaanii tursiifachuu dadhabuunis rakkoo ijoodha.
Kanaaf Baankiin daldala Itiyoophiyaa rakkoo kana furuuf wal-daalee waliin waliigaltee kan mallatteesse.
Baankiin daldala Itiyoophiyaa qonnaan bulaan hanga gatiin oomisha isaa dabaluufitti, baankii daldala irraa liqeefatee itti fayyadamuu akka danda'uuf haala mijawaa uumuu isaa baankiin daldala Itiyoophiyaa kan beeksise.
Koreen To'annaa Awwaannisa Gammoojjii Idil addunyaa ,walgahii isaa 41ffaa , bakka biyyoonni weerara awwaannisaatiif saaxilamuu danda'anii fi qaamolee tumsitootaa argamanitti Magaalaa Finfinneetti guyyota 4f gaggeessaa ture xumureera.
Walgahichis haala weerarrii awwaansisaa irra jiruu fi of eeggannoo fuula duraaf taasifamuu malu irratti xiyyeeffatee ta'uu Dhaabbata Nyaataa addunyaatti ,Qindeessaan To'annaa Weerara Awwaannisaa ,Raammoowwan Daanga maleeyyii fi Dhibeewwan Biqiltuu Shookii Aldoobaay ibsaniiru.
Weerarri awwaannisaa miidhaan dhaqqabsiisu olaanaa waan ta'eef biyyoota weerarichaaf saaxilamoo ta'an fi iddoo wal hormaata awwaannisaatiif mijatoo ta'an irratti qindoominaan hojjechuutu barbaachisaa jedhaniiru.
Itiyoophiyaatti weerara awwaannisaa kanaan dura lafa heektaara kuma 42 irratti uumamee to'achuuf hojii hojjetameen %85 to'achuun akka danda'ame Ministeera Qonnaatti Daarikteerri Daarikteerootii Eegumsa Biqiltuu obbo Zabdiyoos Sallaatoo ibsaniiru.
Fuula duraafiis weerarichi akka hin babal'anneef qophiin barbaachisu taasifamaa akka jirus obbo Zabdiyoos himaniiru.
Weerara awwaanissa to'achuuf hojii hojjetamaa jiru milkeessuufiis ummanni bakka mallattoon awwaannisaa mul'ateetti dafanii qaama ilaallatutti gabaasuun fi osoo hin babal'atiin tochuu irratti gahee isaanii bahuu akka qabaniis dhaamaniiru.
Koreen To'annaa Awwaannisa Gammoojjii Idil addunyaa Itiyoophiyaa dabalatee biyyoota miseensa ta'an 64 kan qabu yoota'u, dhaabbilee tumsitootaa idil addunyaa gara garaa waliin ta'uun waggaa lama lamaan walgahuun kan mari'atu ta'uu eerameera.
Girmaa Hundeetu gabaase.
Ejensiin Anniisaa Atoomikii Idil-addunyaafii dhaabbanni Nyaataafi Qonna Addunyaa(FAO)'n  hojii oomisha qonnaa Itiyoophiyaa deeggaruuf hojjechaa jiru.
Hojiin dhaabbileen kun hojjetan guddina Oomisha Xaafii Itiyoophiyaa irratti kan xiyeeffate jedhameera.
Qorannoon amma gaggeeffamaa jiru kun Sanyii Xaafii fooyya'aa qorachuufi haala qilleensaa kam keessattuu mijataa ta'eefi yeroo gabaabaa keessatti gahuu danda'u irratti hojjechuudha jedhameera.
Itiyoophiyaa keessatti jireenyi lammiilee miliyoona 60 olii oomisha Xaafii irratti kan bu'uureffame kan jedhe gabaasni Zyinuwaa.
Biyyoota addunyaa irrattis beekamtii argachaa dhufuu isaa beeksiseera.
Godina Shawaa Kaabaa Aanaalee Qimbibiitii fi Abbichuuf Nya'aatti dubartonnii deeggarsa argatanitti gargaaramuun horsiisa looniirratti  hirmaatan bu'a qabeessa ta'uunsaanii himame.
Itti gaafatamtuun Waajira Dhimma Dubartotaa, dargaggootaa fi Daa'immanii godinichaa adde Mazgabee Abbabe  akka jedhanitti dubartoonni loon horsiisuu fi gabbisuurratti bobba'an bu'aa gaarii argachaa jiru.
Aadde Magartuu Taaddasaa jiraattuu aanaa Qimbibiit Magaalaa Shanoo yoo ta'an, isaanis yaada OBNf kennaniin saawwan aannanii horsisaa jiran irra guyaattii hanga liitira 80 gabaaf dhihessaa jiru.
Galii argataniinis jireenya ofii foyyeffachaa jiraachuu himaniiru.
Dubartonnii Aanaa Abbichuu fi Nya'aas hojiilee horsiisaa fi gabbisa loonii akkasumas hoolota furdisuun jireenya maatiisaanii foyyeessuun cinaatti dinagdeen of guddisuusaanii himaniiru.
Godinichatti dubartoonni carraawwan hojii jiran hunda irratti waldaa fi dhuunfaan hojiilee garagaraa irratti hirmaatanii akka hojjataniif deeggarsi barbaachisu taasifamaa jiraachuu itti gaafatamtuun Waajira Dhimma Dubartotaa, dargaggootaa fi Daa'immanii godinichaa adde Mazgabee Abbabee himaniiru.
Fayyadmumma adinagdee dubartotaa caalmaatti mirkaneessufis qaamolee dhimmichi ilaallatu waliin qindominaan hojjatamaa jiras jedhaniru.
Amahaa Geetaachewutu gabaase.
Dooktar Abiy Toonii Bilaar waliin ta'uuni oyiruu kilaastara oomisha qamadii godina Baalee aanaa Gindhiir ganda Araddoo Qabsoo daawwatan.
Daawwannaa kanarratti Ministira Muummee Itti Aanaa  obbo Dammaqaa Makonniin fi Pireezdaantin Naannoo Oromiyaa obbo Lammaa Magarsaa aragamaniiru.
Gandichatti qonnaan bultootni lafa heektaara kuma 2 fi 350 irratti kilaastara 133 qamadii Duuram oomishaa jiru.
Inistitiyuutiin Eegumsa Fayyaa Beelladaa Itiyoophiyaa waggaa 52 dura hundaa'e.
Oomishni kun osoo gabaaf hin dhiyaatin dura qulqullinni isaa dhaabbata 'AU PANVAC' jedhamuun mirkanaa'a.
Qabeenya beelladaa Itiyoophiyaan qabdutti sirnaan fayyadamuuf fayyaa beelladaa eeguun murteessadha jedhame.
Inistitiyuutiin Eegumsa Fayyaa Beelladaa Itiyoophiyaa waggaa 52 dura hundaa'e.
Inistitiyuutiin kun dhibeewwan abbaa gorbaa, abbaa sangaa, dhibee Sombaa horii fi gororsaaf ittisuuf gosoota talaallii beelladaa 22 oomisha.
Oomisha isaa kanas konkolaataa sadii qabuun maamiltoota isaa naannolee Itiyoophiyaa biraan gaha jedhan Inistitiyuutichatti Abbaan adeemsa hojii dhimmoota kominikeeshinii Obbo Awwal Abduljabbaar.
Maamiltoonni biroos Qaamaan Inistitiyuutichatti argaman talaallii Oomishame kana fudhatu.
Inistitiyuutiin kun biyyoota Afrikaa 26 oliif oomisha isaa dhiyeessa jedhan Obbo Awwal.
Dhibeewwan kanneenif ammoo maamiltootatu idileen fudhata jedhame.
Oomishni kun osoo gabaaf hin dhiyaatin dura qulqullinni isaa dhaabbata â€˜AU PANVAC' jedhamuun mirkanaa'a.
Inistitiyuutiin kun talaalliin dabalatas qoricha beelladaa oomishuufis warshaa hundeessee jira.
Hojiin warshaa kanaas kaampanii biyya Hindii â€˜FAB TAKE' jedhamuun bara 2009 kan jalqabe yoo ta'u, yeroo ammaa kanas hojiin isaa xumuramuun bara 2012 dhufu keessa hojii jalqaba jedhame.
Inistitiyuutiin kun raawwii hojii isaa bara 2011 qoratee karoora bara 2012 irrattis Waajjira Muummee Inistitiyuutichaa Magaalaa Bishooftutti argamutti qooda fudhattoota waliin mari'ate.
Wayituma kana hojiin Inistitiyuutichi hojjechaa jiru jajjabeessaa ta'us, meeshaaleen talaalli kana oomishuuf oolan biyya alaatii waan galaniif sharafa alaan walqabatee hanga barbaadame raawwachuun hin dandaa'amne ture jedhame.
Laboraatooriin talaallii oomishu kun humna ifaa waan barbaaduuf rakkoon ifaas oomisha isaarratti dhiibbaa uumeras jedhame.
Talaalliin osoo hin kennamin duras qabiinsa isaaf of eeggannoo gochuun akka barbaachisus himameera.
Hanqina dhiyeessii talaalliin walqabatee jiru furuufis akka hojjetamu himameera jechuun Rippoorterri keenya Akaaluu Baqqalaa Gabaaseera.
Godinaalee Gujii,Gujii lixaa fi Booranatti lafa hektaara kuma 300 ol irratti biqiltuun gosa adda adda dhaabamaa jira.
Qaamoleen hawaasaa Godina Gujii Aanaa Adoolaa Reeddee bakka bosonni uumamaa kanaan dura Seeraan ala namaan cirameefi Abiddaan gubatee ture deebisanii misoomsuuf Biqiltoota adda addaa dhaabaa jiru.
Biqilaa dhaaban Kanas kunuunsuu fi eeguuf qindoominaan kan hojjatan ta'uu isaanii dubbataniiru.
Yeroo ammaa kaasee hirmaannaa ummataan biqiltoonni gosa adda adda Kuma 300 ol dhaabamaa jiraachuu bakka bu'aan Dhaabbata Bosonaa fi Bineensa Bosonaa Damee Booranaa- Gujii Obbo Daanyee Nugusee dubbataniiru.
Ummaanni Aadaa ittiin bosona kunuunsu cimsuun,namoota fayidaa dhuunfaa isaaniitiif jecha Bosona ciran saaxiluu qaba jechuun kan dhaaman Bulchaa Godina Gujii Obbo Roobaa Turceeti.
Jiksaa Takileetu Gabaase.
Agarsiisni, koonfaransii fi baazaariin bunaa idil addunyaa 2ffaan Itiyoophiyaatti gaggeeffamuufi.
Buna Itiyoophiyaa gabaa addunyaatti beeksisuuf asxaan qophaa'e ni ifoomas jedhameera.
Daayreektarri olaanaa Abbaa Taayitaa Bunaa fi Shaayii Itiyoophiyaa Dooktar Addunyaa Dabalaan akka beeksisanitti qajeelfamni bulchiinsa gurgurtaa bunaa gabaa alaas ni ifooma jedhaniiru.
Agarsiisicharratti misoomsitoonnii fi daldaltoonni damee gabaa bunaarratti bobba'an 500 ol ni hirmaatun eegama.
Hirmaattonni biyya keessaa kumni 1 ol, dhaabbileen oomisha isaanii agarsiisan 56 ni hirmaatu jedhameet eegama.
Waltajjichi Amajjii 28 amma 30,2012tti Galma Barkumeetti gaggeeffama.
Fooramiin invastimantii fi daldalaa Itiyoo Kwaataar gaggeeffamuufi.
Fooramichi hariiroo daldalaa biyyoota lameen gidduu jiru gara sadarkaa caalutti akka ceessisu ibsameera.
Kanarra kan darbe muuxannoo wal jijjiirraa biyyoota lameen gidduu jiru ni cimsa jedhame.
Torbee sadi booda kan gaggeeffamu foramichi muuxannoo wal jijjiirraan damee daldalaa garagaraa ni taasifama.
Fooramicharratti damee oomishaa fi qonnaa dabalatee dhaabbiilee fi abbootiin qabeenyaa damee garagaraarratti bobba'an ni hirmaatu jedhame.
Itiyoophiyaan baroota darbanitti guddina diinagde galmeessuun ishee eerameera.
Lammiileen Itiyoophiyaa kuma 22 ol Kwaatar akka jiraatan ragaan ni muldhisa.
Dhaabbiileen mootummaa fi dhuunfa 16 tajaajila elektirooniksii fooddaa tokko hojiirra oolchuuf guyyaa har'aa walii mallatteessaniiru.
Minsiteerri Galiiwwanii, Daldalaa, Qonnaa fi Qabeenya Uummamaa, Saayinsii fi Dhaabbilee Barnootaa Olaanoo, Geejjibaa, Albuudaa fi Iinarjii, Baankiin biyyaaleessa Itiyoophiyaa, Komishiniin Gumurikaa, Komishiniin Invastimantii, Ejansii Odeeffannoo fi Nageenyaa Itiyoophiyaa dabalatee dhaabbileen mootummaa fi dhuunfaa 16 walii mallatteessaniiru.
Sirna mallatteessuu Hooteela Iskaay Laayitiitti gaggeeffame irratt dubbii kan taasiisan Ministirri Galiiwwanii aadde Adaanach Abeebee, tajaajilli elektirooniksii fooddaa tokko biyyoonni guddatanii fi guddina irra jiran daldalaan dorgomaa akka ta'aniif kan fayyadu ta'uu ibsaniiru.
Daldala babal'isuu fi tajaajila si'ataa taasiisuuf ni gargaara jedhaniiru.
Manneen hojii biyyattii tajaajila salphaa, madaallawaa, si'ataa fi ariifataa akka laataniif ni gargaara jedhaniiru.
Proojektiin kun qophii duraa xumuruun gara raawwiitti akka galu kan ta'e kutannoo fi qindoomanaan hojjechuuf ejjennoo jiru kan agarsiisuudha jedhan.
Qindoominaa fi tokkummaan yoo hojjetame yeroo itti keessatti bu'aa fiduun akka danda'amu kan agarsiiseedha jedhaniiru.
Hojimaata salphaa taasiisuun sirna daldala idilaawaa gochuun galii biyyaaleessa akka guddisu himaniiru.
Baasii qusachuun yeroo tajaajilaa xiqqeessuuf walii galteen har'aa seeraan hojiirra yoo oole bu'aa olaanaa ni qabaata jedhan.
Hojimaatichi malaanmaltummaa hir'isuun itti quufinsi maamiltootaa akka dabalu fi daldala idila addunyaa kan jajjabeessu ta'uu ragaan Ministeera Galiiwwanii argame ni mul'isa.
Gatiin boba'aa qinxaaboo haaluma duraan itti fufa.
Gatiin qinxaaboo gurgurtaa boba'aa haaluma duraan kan itti fufu ta'uu Ministeerri Daldala fi Idaastirii beeksiseera.
Sosochiin diinagdee fi hawaasummaa biyyatti haala tasgabbaa'aan itti fufsiisuuf, Muddee 25, 2012 hanga Amajjii 30, 2012tti boba'aa xiyyaaratiin ala gosoonni boba'aa biroo gatii duraatin kan itti fufu ta'uu ministeerichi beeksiseera.
Gatiin boba'aa xiyyaaraa liitiraan baatii Muddee keessa Birrii 28.24 ture Biirri 1.08 hir'isuun Birrii 27.16 gurgurama.
Haala qabatamaa gabaa idil addunyaa ilaalcha keessa galchuudhan sirreeffamni gatii kan taasifamu ta'uu ministeerichi beeksiseera.
Gabaa alaaf kan dhiyaatan Weet Biluu fi Peeksiliirra taaksiin kaa'amee ture ka'uusaa Ministirri Daldalaa fi Industirii beeksise.
Mootummaan damee misooma industirii gogaa guddisuuf tarkaanfiwwan garagaraa fudhachaa jira.
Seektetaroota dhuunfa damicharratti bobba'aniif hojii ce'umsa teeknooloojii fi beekumsa, deeggarsa teekiniikaa fi ijaarsa dandeetti, akkasumaas dhiyeessii humna namaa raawwachaa akka jiru deettaan Ministira Daldalaa fi Industirii obbo Takkaa Gabrayesuus ibsaniiru.
Bu'aan sharafa alaa damicharraa argamu yeroodhaa gara yerootti dabalaa jirachuu kan himan obbo Takkaan guddinni damichaan galmaa'aa jiru sadarka barbaadamerra hin geenye jedhaniiru.
Addunyaarratti sababii fedhiin gogaa gad-bu'ee fi damicharratti kan muldhatu alergiin daldalaa dadhabuun biyya keessatti qisaasamnii fi kuufamni Weet Biluu fi Peeksil qaqqabeera.
Kana hir'isuuf damee industirii gogaa jajjabeessuu, Weet Biluu fi Peeksilii biyyaa keessa qisaasamarraa oolchuu fi mootummaan galii fi sharafa alaa damicharraa argachuu malu guddisuu fi abbootii qabeenyaa damichaa dandeettii faaynaansii isaanii guddisuun Weet Biluu Peeksilii gogaa hoolaa, re'ee fi qotiyyoorra kaa'ame qaraxni alergii guutummaatti ka'uu isaa Ministerri Daldalaa fi Industirii beeksiseera.
Tajaajilli elektiroonikii fooddaa tokkoo Itiyoophiyaa ifoome.
Tajaajilli elektiroonikii fooddaa tokkoo Itiyoophiyaa ifoome.
Sirna baniinsaa irratti dubbii kan taasiisan Ministirri Galiiwwanii adde Adaanach Abeebee, tajaajilli elektirooniksii fooddaa tokkoo adeemsa tajaajila si'ataa fi sirna daldalaa dorgomaa taasiisuuf kan gargaaru ta'uu ibsaniiru.
Iftoomina galii fi baasii biyyaattii uumuu fi hojimaata malaammaltummaa ittisuuf shoora qaba jedhan.
Tajaajjilli ekektirooniksii fooddaa tokko adeemsaa tajaajilaa kana dura guyyoota 44 fudhataa ture marsaa duraa qofaan gara guyyoota 15 tti gadi buusa jedhan aadde Adaanach.
Sirna eebbaa kana irratti Muummee Ministiraa FDRI Dooktar Abiy Ahimaad dabalatee, Ministiroonni, Ambaasaaddaroonni, itti gaafatamtoonni dhaabbilee garaagaraa fi keessummoonni kabajaa argamaniiru jechuun Alaazaar Taaddalaatu gabaase.
Gabaan sharafa alaa gatii gabaatin akka murtaa'u taasifamuun, fooyyessa diinagdee biyya keessaa waliin hojiirra akka ooluf malee ariitiin kan itti galamuu miti jedhe mootummaan.
Dhaabbanni Maallaqaa Addunyaa fooyyessa diinagdee biyya keessaa Itiyoophiyaa waggaa sadiif deeggaruuf liqaa  Doolaara Ameerikaa biiliyoona 2.9 raggaasisuun isaa ni yaadatama.
Dhaabbatichi liqicha yammuu raggaasisus Itiyoophiyaan fooyyessa diinagdee biyya keessaa taasistu ni utuba qabxiilee jedheen 5 keessaa tokkodha.
Maallaqichi gabaa sharafa alaa yeroodhaa gara yerootti geeddaramu tasgabbeessuufis ni oolan yaadame.
Gatii guyyaa sharafa alaa amma Itiyoophiyaan itti fayyadamtu gabaa biyyoota daldalli alaa waliin gaggeeffamuun walqabsiisee kan tilmaamu Baankii Biyyoolessaa Itiyoophiyaati.
Fulduratti gatiin sharafa alaa Itiyoophiyaan itti fayyadamtu gabaadhan murtaa'a.
Kana jechuun ammoo gatiin sharafa alaa oolmaa gabaatti murtaa'a jechuudha.
Itiyoophiyaan gabaa addunyaatif oomisha ergiturra kan alaa galchitutu caala; kun ammoo Birriin Doolaara Ameerikaa argachuuf ba'u dabaluun daballii gatii uuma sodaa jedhu uuma.
Gorsaan invastimantii obbo Yaareed Haaylamasqal ibsa Dhaabbanni Maallaqaa Addunyaa laaterratti "floot" godha yaada jedhu kaasanii, torbeewwan muraasa darban keessa Doolaara tokkorratti daballiin Birrii 2 muul'achuun kanumaafi jedhu.
Haaluma kanaan dabalaa deemnan, gatiin gabaa Doolaaraa baankiin alas dabalaa deema.
Gatiin gabaa Birrii fi Doolaaraa walqabatee dabalaa deemnan qaala'iinsa gatii gabaa dabalaa deemas jedhu.Haala amma jiruun %20 olo yoo ta'e, gatiin Birrii waa bituu dadhabaa deemuun, gatiin boba'aa qaala'aa deema.
Bara Faranjootaa 2018 Itiyoophiyaan oomisha Doolaara biiliyoona 17 alaa galchiteetti.
Daballichi tilmaama oomisha alaa galu kanarrattis kan mudatu ta'uu eeru.
Ministir deettaan Ministeera Maallaqaa FDRI Dooktar Iyyoob Takkaalliny tilmaamni gatii sharafa alaa diinagdee waliigalaa yookin maakroo waliin kan ilaalamu malee kophaatti kan ilaalamuu miti jedhu.
Fooyyessa diinagdee biyya keessaa waggoota sadii keessatti Itiyoophiyaan gabaa sharafa alaa gatii gabaatin tilmaamamu ni qabaattis jedhan.
Mootummaan Itiyoophiyaa bara 2003 %20 oliin, bara 2010 ammoo %15 gatii Birrii akkaataa gabaa biyyoota daldala alaa waliin gaggeessun laaffiseera.
Waliigalaan gabaan sharafa alaa gatii gabaatin akka murtaa'u taasifamuun, fooyyessa diinagdee biyya keessaa waliin hojiirra akka oolufi malee ariitiin kan itti galamuu miti jedhameera.
Kaasaayee Waldeetu gabaase.
Koorporeeshiniin Huccuu Shaangaay, Paarkii Indaastirii Boolee Lammii IItti bobba'uuf waliigaltee mallatteesse.
Waliigaltee invastimantii liizii kanaan namoota kuma 4f carraan hojii ni uuma jedhameera.
Dhaabbanni paarkichatti bobba'uuf waliigaltee mallatteesse oomisha huccuutin Chaayinaarraa lammaffaadha.
Koorporeeshiniin Huccuu Shaangaay Doolaara Ameerikaa miiliyoona 65 invast godha jedhameera.
Waliigaltichas daareektarri Korporeeshinii Paarkii Industirii Itiyoophiyaa Lalisee Namee fi hogganaan dhaabbatichaa mallatteessaniiru.
Agarsiisnii(egzibiishinii) fi baazaariin intarpiraayzoota baadiyyaa biyyaalessaa 2ffaan magaalaa Baahir Daaritti ni gaggeeffama.
Walitti hidhamiinsa gabaa uumuu fi ce'umsa teeknooloojii guddisuuf kan kaayyeffate waltajjichi, Amajjii 2, 2012 naannoo Amaaraa magaalaa Baahir Daaritti gaggeeffama.
Egzibiishinii fi baazaarichi mata duree "carraa hojii uumuu baadiyyaa badhaadhina biyyaalessaf" jedhuun guyyaa sadiif tura.
Intarpiraayzoonni baadiyyaa 85 fakkeenyummaan gaariin filataman naannoolee hundarraa egzibiishinicharratti ni hirmaatu.
Ministeera Qonnaatti ministir deettaan qabeenya uumaamaa fi wabii nyaataa Dooktar Kabaa Urgeessaa egzibiishinicha ilaalchisuun ibsa laataniiru.
Dooktar Kabaan akka ibsanitti Intarpiraayzoonni baadiyyaatti carraan hojii kan uumameefi guddattoota, jalqabaa fi muuxannoon biiznasii kan itti hir'atudha jedhan.Egzibiishinichi oomishaa fi tajaajiloota beeksisuu, ce'umsa teeknooloojii raawwachuu fi walitti hidhamiinsa gabaa uumuu akkasumaas muuxannoo wal jijjiirra raawwachuuf haala kan mijeessudha jedhameera.
Damicharratti qamoole dhimmi ilaallatu waliin mariin akka gaggeeffamu eerameera.
Akka Tajaajjilli Oduu Itiyoophiyaa gabaasetti, egzibiishinii fi baazaaricharratti nannoole hundarra kan filataman intarpiraayzoota baadiyyaa, abbooti qabeenyaa, qaamolee tumsa misooma, hoggantoota hojii mootummaa federaalaa fi naannoo dabalatee namoonni 500 ol ni hirmaatu.Xaa'oo biyyoo alaa fe'uuf qophiin xumurame.
Dhaabbanni Geejiba Galaanaa fi Tajaajila Loojastiiksii Itiyoophiyaa xaa'oo biyyoo oomishaa bara 2012f oolu gara biyya keessatti fe'uuf qophii xumuruu beeksiseera.
Dhaabbatichi xaa'oo biyyoo qonna Gannaa bara 2012f oolu biyya alaatii gara buufata Jiibuutiitti fe'uu eegaluu isaa beeksiseera.
Dooniin jalqabaaf xaa'oo biyyoo kana feete guyyaa kaleessaa buufata Jiibuutii ga'uun ishee beekkameera.
Doonittiin Adiibaay Gibts irraa Yuuriyaa; xaa'oo biyyoo meetriik toonii 50 fe'uun buufata Jiibuutiitti buufttee jirti.
Torbee dhufu Doononni lama buufata Moorookoo Joorf Laasfar irraa xaa'oo biyyoo fe'an Jiibuutii akka ga'an ni eeggamu.
Dhaabbatichi fe'iinsichi yeroodhan gara biyya keessaatti akka geejibsiifamuuf qophii barbaachisu xumuruu isaa beeksiseera.
Burjaajjii fi rakkoolee boba'aa waliin walqabatan furuuf hojimaanni ammayyaan ni diriirfama jedhame.
Ministeerri Daldalaa fi Indaastirii, Ministeerri Albuudaa fi Boba'aa, hoggansa daldalaa fi indaastirii fi albuudaa fi boba'aa naannoo fi magaalotaa waliin mari'ataniiru.
Marichaan dhiyeessii fi raabsaa boba'aarratti rakkoo mul'atu furuuf xiyyeeffatameera.
Hojimaatni ammayyaa'aa diriirfamu baajata olaanaa biyyattiin boba'aaf baastu sirnaan fayyadamuu dandeessisa jedhameera.
Bakka buufataaleen hin jirretti abbootii qabeenyaa hirmaachisuu, gabaa damichaa ammayyeessuu, konkolaattota boba'aa deddeebisan irratti teeknooloojii eertuu iddoo/GPS/ kaa'uun barbaachisaa ta'uun waltajjicharratti ibsameera.
Buufataaleen raabsaa boba'aa Itiyoophiyaa keessa jiran 900 hin caalani.
Kanneen keessaa kan sirnaan tajaajila hin laannes jiraachun eerameera.Magaalaa Finfinnee keessa buufataalee raabsaa boba'aa jiran 120 keessaa 106 qofatu hojii isaanii sirnaan hojjechaa jiru.
106n keessaammoo 55 beenzina qofa kan gurguranidha. Baankiin Daashin Piroojaktii carraa hojii uumu Birrii miiliyoona 100 ifoomseera.Piroojaktiin moggaasa â€˜Itiyoophiyaa taalant paawar siiryes' jedhamu argate kun hojii uumuu kan jajjabeessu, lammiilee dandeettii qaban deeggarsa maallaqaa kan taasisuu fi hoji dhabdummaa ni fura jedhameera.
Hojiirra oolmaa karoora fooyya'insa diinagdee biyyattiif shoora olaanaa ni ba'ata jedhameet eegama.
Piroojaktichi bara kana magaalota filataman 6 keessatti hojiirra kan oolu ta'uu baankichi beeksiseera.
Lammiileen piroojaktichaan fayyadamoo ta'an leenjii ijaarsa dandeettii fi carraa hojii uumuu kan argatan yoo ta'u, hojii eegaluuf kan isaan dandeessisu baankichi ni deeggara jechuun Awwal Abarratu gabaase.
Hanqinni boba'aa magaalaa Finfinnee fi magaalota naannootti mudate sochii gufachiisaa jira.
Faanaa Broodkaastiing Koorporeet buufataalee raabsaa boba'aatti argamuun hanqinni mudachuu ilaalera.
Itti gaafatamtoonni buufataalee boba'aa Sangaa Taraa, Lagahaar, Meeksiikoo fi Xiquur Anbassaa rakkoo hanqinni ittiin mudachuu danda'e quba hin qabnu jedhu.
Ogeessi koominikeeshinii Dhaabbata Dhiyeessii Boba'aa obbo Alamaayyahu Tsaggaayen, boba'aan karaa Jibuutii fi Sudaanin galu hanqina akka hin qabaatin, akkuma kanaan duraa guyyaatti konkolaattonni 300 ol boba'aa fe'aa jiraachuu eeru.
Dhaabbanni isaanii konkolaattonni kanneen sirnaan fe'uu isaanii malee, qaqqabuu isaanii hordofuu fi to'achuuf mirga hin qabu jedhu obbo Alamaayyahu.
Ministeerri Daldalaa fi Indaastirii akkasumas, Ministeerri Albuuda, Boba'aa fi Gaazii Uumamaa raabsaa boba'aa to'achuuf itti gaafatama akka hin qabaatin ibsu.
Manni Maree Bakka Bu'oota Ummataa qaama dhiyeessii fi raabsaa boba'aa to'atu hundeessuuf labsii raggaasisus, amma ammaatti dhaabbatichi hin hundoofne jedha Ministeerri Daldalaa fi Indaastirii.
Ristee Tsaggaayetu gabaase.
Ejensiin Misooma Gabaa Oromiyaa rakkoo gabaa furuuf sirna gabaa ammayyaa'aa fi haqa qabeessa diriirsuuf hojjechaa jiraachuu beeksiseera.
Rakkoo gabaa garbuu biqilaa qonnaan bulaa mudachaa jiru furuuf waltajjiin marii magaalaa Shaashamanneetti gaggeeffamaa jira.
Waltajjii kanarratti hoggantootni olaanoo mootummaa, Yuuniyeenotni Warshaalee biqilaa fi biiraa, qonnaan bultootni fi waldaaleen bu'uraa hirmaachaa jiru.
Qonnaan bultoota oomisha midhaan biilaa irratti bobba'an fayyadamoo taasisuuf xiyyeeffannoon hojjetamaa jiraachuu Itti gaafatamaan Ejensii Misooma Gabaa Oromiyaa Obbo Gammachis Malaakuu waltajjicha irratti dubbataniiru.
Oomishtootaaf sirna gabaa mijataa fi haqa qabeessa ta'e diriirsuuf  kan hojjetamu ta'uu ragaan Ejensichaa argame ni muul'isBaankiin Hojii Gamtaa Oromiyaa damee tajaajila baankii dhalarraa bilisaa bane.
Dameelee isaa kanneenis magaalaa Finfinnee Ansaar fi Harameeyin ebbisiisee baneera.
Dameewwan kanneen tajaajila faayinaansii sirna shari'aa irratti hundaa'un tajaajila kan laatu ta'u jedhameera.
Hoggansi baankichaa, Pireezedaantiin Mana Maree Waliigalaa Dhimma Islaamummaa Itiyoophiyaa Muuftii Hajii Umar Indiriisii fi keessummoonni biroon bakka argamanitti ebbifamaniiru.
Sadaasa keessa Gabaan Oomisha Itiyoophiyaa oomishaalee Birrii biiliyoona 2.8 walbichisiisera.
Dhaabbatichi oomishaalee toonii 60,825 walbichisiisera.Gabaan Oomisha Itiyoophiyaa ibsa nuuf ergeen akka beeksisetti, Sadaasa keessa bunni ammeentaa gabaa %36, %50 gatii gabaa galmeessiseera.
Gabaan baatii Sadaasaa kan baatii isa duraarra daballii %3.7 agarsiisera.
Maashoo magariisaa tooniin 5,428 Birrii miiliyoona dhibba 1 fi miiliyoona 27 walbichisiifameera.
Sadaasa 1,2012 eegalee nuugiin dhaabbatichaan oomisha 10ffaa ta'uun bifa ammayyaatin walbichisiifameera.
Finfinnee Saariis, Buree, Naqamtee, Goondar, Kombolchaa, Asoosaa fi Paawwiin dameewwan dhiyeessii nuugiti.
Gatiin qinxaaboo gurgurtaa boba'aa Baatii Muddee 2012 haaluma duraan kan itti fufu yoo ta'u, kan xiyyaaraa irratti daballiin muraasni taasiifamu ibsame.
Gatiin boba'aa xiyyaaraa liitiratti Birrii 24.87 ture haala qabatamaa idila addunyaan tilmaammamee Birrii 3 fi saantimni 37 dabalamuun Birrii 28.24 akka ta'u murtaa'era.
Kan xiyyaaraan ala kanneen biroo Baatiii kana haaluma duraan kan itti fufu ta'uu Ministirri Geejjibaa ifoomee jira.
Haala qabatamaa gabaa idila addunyyaan akkatuma barbaachisummaa isaatiin sirreeffamni gatii kana taasiifamu ta'uu Ministeerichi beeksiseera.
Pireezedaantiin Jibuutii Ismaa'eel Oomar Giilleeh Jibuutiitti damee Baankii Daldalaa Itiyoophiyaa ebbisiisuun hojii eegalchiisan.
Preezdaantichi dameen baankichaa Jibuutitti banamuun, hariiroo obbolummaa biyyoota lamaanii gama hawaasummaa, diinagdee fi faaynaansiin jiru jabeessuuf ni gargaara jedhaniiru.
Sadarkaa misooma invastimantii Jibuutii guddisuun madda faaynaansii damee dhuunfaa ni ta'a jedhaniiru.
Invastimantii damee dhuunfaa gama tuuriizimii, misooma manneenii fi diinagdee diijjiitaalaa cimsuurrattis ga'ee ni qabaata jedhan preezdaantichi.
Hojii Itiyoophiyaa fi Jibuutii gama diinagdee, daldalaa fi faaynaansiin walitti hidhuuf hojjetamus ni jabeessan ibsan.
Biyyoonni lamaan tumsa alergii fi fichisiisaa, bu'uuraalee misoomaa, elektiriiksiitii fi inarjiin hariiroo waltumsaa fi tarsiima'aa ta'e kan qaban ta'uu ibsaniiru.
Ebbicharratti Jibuutiitti Ambaasaaddarri guutuu Itiyoophiyaa Abdulaaziiz Mahaammad, Pireezedaantiin Baankii Daldalaa Itiyoophiyaa Baacaa Giinaa fi qondaaltonni biyyoota lamaanii argamaniiru.
Waldaan Aksiyoonaa Biiftuu Addunyaa gamoo Birrii miiliyoona 200 oliin Magaalaa Dirree Daawaatti ijaarsise eebbisiise.
Gamoon kun abbaa darbii 5 yoo ta'u lafa hektaara 3 irratti Birrii miiliiyoona 200 oliin ijaarramuu isaa ibsameera.
Gamichi guyyaa har'aa bakka Af-yaa'iin caffee Oromiyaa aadde Loomii Badhoo fi Itti gaafatamaan waajjira Giddugalessaa Paartii Badhaadhinaa Obbo Fiqaaduu Tasammaa argamanitti sirna hoo'aan eebbifameera.
Itti aanaan kantiibaa bulchiinsa magaalaa Finfinnee Injiinar Taakkalaa Uumaan guyyaa har'aa hoji raawwachiistota baankii hunda waliin mar'ataniiru.
Tumsa baankotaa fi deeggarsa bulchiinsa magaalaa Finfinneetin bakki dhaabbii konkolaataa ammayyaa'aa fi giddugalli daldalaa qindaa'aan ijaaramuuf qophiirratti argama.
Giddugalichi dargaggoota hojii uumaan kan tajaajiludha jedhame.
Baankonni magaalaa Finfinneetti argaman hojiiwwan dargaggoota fayyadanirratti karoora qabatan hojiirra oolchuuf qophii jalqbaa taasisaa jiraachuun himameera.
Dabalataanis tajaajila galii gibiraa dabalatee tajaajiloonni Baankii Daldala Itiyoophiyaa qofaan kennamaa turan, baankota hundatti akka raawwatamuuf qorannoon gaggeeffamaa jiru sadarkaa maalirra akka jiru mari'atameera.
Rakkoolee indaastirii damee gogaa mudataa jiru furuuf imaammata mootummaa fooyyessuu dabalatee hojiilee hedduun hojjetamaa jiraachuun ibsame.
Ministeerri Daldalaa fi Indaastirii abbootii qabeenyaa damee gogaa fi bu'aa gogaa irratti bobba'an waliin mari'ateera.
Rakkoolee indaastirii damee gogaa mudataa jiru furuuf hojiilee hedduun hojjetamaa jiraachuu ministir deettaan damee aagroo proosasiingii fi faarmaasiyuutikaalii Ministeera Daldalaa fi Indaastirii obbo Takkaa Gabrayyasuus dubbataniiru.
Gibira gogaarra kaa'amee ture % 50 kan kaasu qajeelfamni qophaa'e tibbana hojiirra ooluu isaa dubbataniiru.
Kaayyon qajeelfamichaa abbootii qabeenyaa biyya keessaa abbootii qabeenyaa alaa waliin walitti hidhuun walqixa fayyadamoo taasisuuf akka ta'e ibsaniiru.
Biyyattiinis damicha irraa bu'aa argachuu qabdu akka argattuuf qajeelfama ba'eedha jedhan obbo Takkaan.
Yaa ta'uutii qajeelfamichi abbootii qabeenyaa biyya alaa oomisha gogaa irratti bobba'aniif sodaa ta'uun isaa kan hin oolle akka ta'e hubachiisaniiru.
Abbootiin qabeenyaa biyya alaas gama isaaniin qajeelfamichi qophaa'uu isaa hordofee hanqinni dhiyeessii fi daballiin gatii hammaa olii akka hin uummamneef hojjetamuu qaba jechuu isaanii ragaan ministeericharraa argame ni mul'sa.
Hanqina dhiyeessii simintoo furuuf hojjetamuu akka qabu himame.
Dhiyeessiin simintoo hanqina qabaachuu bira darbee gatiin isaa dabaluun damee ijaarsaa irratti gufuu ta'aa jira.
Itiyoophiyaa keessatti oomishtoonni simintoo lakkoofsan xiqqaa ta'uu qofa osoo hin taane, warreen jiraniyyuu humna qabaniin oomishaa hin jiran jedhameera.
Dhagaan cilee oomisha simintoof oolu alaa galuun isaa oomishtummaa irratti dhiibbaa olaanaa kanneen uumuun keessa isa tokko ta'uun ibsameera.
Albuunni dhagaan cilee %60 kan alaa galuu yoo ta'u Itiyoophiyaan bara darbe keessa qofa bittaa isaaf Doolaara Ameerikaa miiliyoona 2 baasii gootee jirti.
Akka qorannoon agarsiisutti Itiyoophiyaa keessaa albuunni dhagaa cilee hedduun jiraachuu fi dhaabbileen dameen kanaan eeyyama fudhatanii hojiitti bobba'anis hedduudha.
Bu'aan damicharraa argamaa jiru garuu muraasa.
Dargaggoonni ijaarramuun hojii kana irratti bobba'an bu'aan argamsiisaa jiran gadi aanaa ta'uu ibsameera.
Hanqina kana furuuf dhaabbileen albuuda dhagaa cilee baasuuf ulaagaalee guuttaatan jiraannan eeyyama kenuuf balballi banaadha jedhu ministirri Ministeera Albuudaa fi Boba'aa Dooktar Saamu'eel Urqaattoon.
Biyyaattii keessa Albuunni dhagaa cilee iddoolee 20 olitti kan argamu ta'uu qorannoon ni mul'isa.
Yeroo ammaatti Interpiraayizoonni naannoolee oromiyaa fi Kibbaa albuuda dhagaa cilee dhiyeessaa jiraachuu Dooktara Saamu'eel ibsaniiru.
Seerri albuuda hammatu dhabamuun isaa dhaabbileen hojii kana irratti bobba'an hojicha dhaabuuf akka dirqaman taasisuu himaniiru.
Dhaabbileen kunneen gara hojiitti akka deebi'aniif naannoolee waliin mariin gaggeeffamaa jiraachuu ibsaniiru.
Oomisha simintoo alaa galu kan biyya keessaan bakka buusuuf galteewwan oomishichaaf barbaachisu guutuuf ni hejjetama jedhan Dooktar Saamu'eel.
Hanqinaalee hanga ammaatti jiruuf maddi damichaan seerii ifa ta'e dhabamuu isaati jedhu Komishinarri Plaanii fi Misooma Albuudu Biyyaaleessaa Dooktar Fitsum Asaffaa.
Dameen Albuudaa diinagdee biyya keessatti shoora isaa akka ba'uuf seera bulchiinsa albuudaa qopheessuuf xiyyeeffannoon hojjetamaa jira jedhaniiru.
Hawaasni naannoo Albuudaa fi dhaabbileen haala waliin fayyadamuu danda'an irratti hojiin hojjetame hin turree, kun ammoo rakkoo guddaa ta'ee jira jedhu Dooktar Fitsum.
Sababa kanaaf kanneen biroon dhaabbilee hojii dhaaban hojiitti galchuuf hojjetamaa jiraachuu ibsameera.
Daandiin Qilleensa Itiyoophiyaa magaalota Chaayinaa 3ttii balalii haaraa eegaluufi jedhame.
Balaliin haaraan kun gara magaalota Choongikiing, Sheenizheenii fi Zhiinigizhuun akka ta'e ogeessi koominikeeshinii Daandii Qilleensa Itiyoophiyaa obbo Daawiit Tamasgeen dubbataniiru.
Balalii kana eegaluuf eeyyamni gaafatamuu kan ibsan obbo Daawiit, yeroo eeyyamni laatameefitti ayyaana Qillee booda balallii ni eegala jedhan.
Dabalataan Daandiin Qilleensa Itiyoophiyaa magaalota kanneen akka Guwaanzhiitti guyyaatti yeroo lama tajaajila balalii taasisuuf karoorfachuu isaa dubbataniiru.
Daandiin Qilleensichaa waayita ammaa Finfinneerraa gara Guwaanzhii fi Beejingitti guyyaan balallii ni taasisa.
Akkasumas torbanitti yeroo 3 gara magaalaa Cheengiiduu balallii kan taasisu ta'uun ibsameera.
Pireezedaantiin Koree Fannoo Diimaa Idil Addunyaa Piitar Maawuraa Itiyoophiyaatti daawwanaa hojiisaanii jalqabaa magaalaa Jigjigaa taasifataniiru.
Piitar Maawuraan itti aanaa preezdaantii mootumaa naannoo Somaalee obbo Musxafee Mahaammad waliin wal arguun namoota naannichatti sababa walitti bu'insa miidhamaaniif deeggarsa taasifameef ilaalchisee mari'ataniiru.
Koreen Fannoo Diimaa Idil Addunyaa waggoota kudha tokkoof naannoo Somaaleef deeggarsa taasifamu adda kuteera.
Haata'uutii, bu'uuruma gaaffii bulchiinsi naannichaa dhiyeessen bara Faranjootaa 2018 eegaluun deeggarsa taasisu irra deebiin eegaleera.
Waltajjiin buna bosonaa Itiyoophiyaa ilaalchisuun Jaappaan Imbaasii Itiyoophiyaatti gaggeeffame.
Waltajjii qophaa'e kanarratti buna bosonaa Itiyoophiyaa ilaalchisuun barreeffamoonni hubannoo uumaan dhiyaachuun ibsi irratti laataameera.
Waltajjicharratti sirni aadaa buna danfisuu Itiyoophiyaa dhiyaateera.
Imbaasiin Itiyoophiyaa Jaappaan waltajjiin kun haala gaariin akka gaaggeeffamuuf Piroojaktii Afrikaa Riikaayii fi Ejansii Tumsa Idila Addunyaa Jaappaan galateeffachuu ragaan Imbaasii Itiyoophiyaa Jaappaanirra arganne ni muldhisa.
Ministeerri Galiiwwanii FDRI baatiiwwan 6 darbanitti galii Birrii biiliyoona dhibba 1 fi biiliyoona 27.5 walitti qabuu beeksise.
Ministeerich baatiiwwan 6 darbanitti Birrii biiliyoona dhibba 1 fi biiliyoona 25.7 walitti qabuuf karoorfatee, Birrii biiliyoona dhibba 1 fi biiliyoona 27.5 walitti qabuu isaa ministirri ministeerichaa aadde Adaanach Abeebeen ibsaniiru.
Aadde Adaanach ibsa gaazexeessummaa laataaniin akka beeksisanitti raawwichi %101.
Raawwiin kun kan bara darbe yeroo walfakkaatun yoo madaalamu caalmaa Birrii biiliyoona 28.9 yookaa %29 qaba jedhan.
Galiin walitti qabame kunis kan argame %58 galii biyya keessaarraa yoo ta'u, %42 ammoo galii guumruukaan kan walitti qabamedha.
Itiyoophiyaan sirna faaynaansii hammataa babal'isuun dhaabbilee intarpiraayizii, giddugaleessaa fi xixiqqaa deeggaruun xiyyeeffannoon hojjetaa jirti jedhame.
Fooramiin diinagdee addunyaa mata duree â€˜ga'ee sirna faaynaansii hammataa, intarpiraayizoota xixiqqaa, xiqqaa fi giddugaleessaa' jedhuun Daavoositti gaggeeffameera.
Marichi faaynaansii hammataa biyyoota guddina irra jiran keessatti babal'isuuf galma qabame milkeessuuf ga'ee dhaabbilee xixiqqaa fi giddugaleessaa haala cimsuun danda'amu irratti xiyyeeffachuun gaggeeffameera.
Mootummaan Itiyoophiyaa sirna faaynaansii hammataa babal'isuun humna dhaabbilee xixiqqaa fi giddugaleessaa guddisuuf xiyyeeffaannoon hojjechaa jiraachuu ministir deettaan Minsteera Maallaqaa FDRI Dooktar Iyyoob Takkaaliny fooramicha irratti ibsaniiru.
Galma sirna faaynaansii hammataa milkeessuuf walitti hidhamiinsi mootummaa fi damee dhuunfaa qooda olaanaa qabaachuu ibsaniiru.
Waltajjicha haasawaan kan banan Mootiittiin Neezarlaand Maaksiimaan miira itti gaafatamummaa qabuu fi haala jireenya namootaa irratti hundaa'uun tajaajilli faayinaansii hunda ga'uu qaba jedhaniiru.
Ergamtuun addaa barreessaa olaanaa misooma faayinaansii Dhaabbata Mootummoota Gamtoomanii; Maaksiimaan jila Itiyoophiyaa waliin dhimmoota waloo irratti mari'ataniiru.
Qulqullinni buna Jimmaa gabaa giddu galeessaaf dhiyaatu yeroodhaa gara yerootti dabalaa dhufuu Gabaan Oomisha Itiyoophiyaa Damee Jimmaa beeksise.
Waggoottan muraasan dura bunni godinichaa sadarkaa 5ffaa fi 6ffaa irra turuu isaa itti gaafatamaan Gabaa Oomisha Itiyoophiyaa Damee Jimmaa obbo Bayyanaa Alamaayyoo ibsaniiru.
Yeroo ammaatti garuu bunni godinichaa %20 sadarkaa 1ffaa, % 60 ammoo sadarkaa 2ffaa irratti ramadamuu danda'ee jira jedhaniiru.
Oomishni oomishamu waldaa hojii gamtaan iddoo tokkotti oomishamuun isaa sadarkaan qulqullina Bunaa akka dabaluuf qooda ba'ee jira jedhan obbo Bayyanaan.
Garaagarummaan gatii Buna sadarkaa 1ffaa, 2ffaa, fi 3ffaa gidduu jiru bal'achuu dhufuun isaa qonnaan bultoon waldaan ijaarramanii quqlullina isaa irratti akka xiyyeeffataniif dirqisiisee jira jedhan itti gaafatamich.
Bara kana akka godinichaatti Buna toonii kumni 5 fi 570 gabaa giddugaleessaf dhiyeessuuf hojjetamaa jiraachuus himameera.
Qonnaan bultoonni godinichaa 15 bara kana Buna isaanii kallattiin gabaa alaaf dhiyeessuu eegaluu isaanii itti gaafatamaan Waajjira Qonnaa, Bunaa fi Qabeenya Uummamaa godinicha obbo Masfin Raggaasaa dubbachuu isaanii Muktaar Xahaatu gabaaseilli garee daldalaa Jibuutii Zoonii Industirii Bahaa fi Buufata Gogaa Mojoo magaala Duukamitti argamu daawwateera.
Itiyoophiyaatti daawwanaarra kan jiru jilli garee preezdaantii Mana Maree Daldalaa Jibuutiin duurfamu guyyaa har'aa Zoonii Industirii Bahaa daawwateera.
Jilichi daawwannichaan Zoonii Industirii Bahaa keessatti kan argamu dhabbata Saansheng Faarmaatikaalii fi Yuhaan Seeraamiiksii daawwateera.
Dabalataanis miseensonni garichaa sosochii hojii Buufata Gogaa Mojoo daawwataniiru.
Pireezedaantiin mana marichaa Yesuuf Muusaa Itiyoophiyaa qarqara galaanaa otuu hin jiraatin sosochiin hojii buufata gogaarratti taasiftu kan jajjabeeffamudha jedhan.
Gorsaan addaa itti aanaa preezdaantii mootummaa naannoo Oromiyaa Amiin Jundii gama isanitiin hariiroon Itiyoophiyaa fi Jibuutii damee lojistiikiirratti qaban caalumatti cimsuuf hojjetamaa jiraachu himaniiru.
Jilli garee daldalaa Jibuutii Paarkii Industirii Adaamaa fi giddugala industirii biroo ni daawwatu.
Ministeerri Galiiwwanii FDRI karoora badhaadhinaa waggaa kudhaniirratti mari'ate.
Ministeerichi waajjiraalee waamomaan isa jala jiran waliin karoora waggaa kudhaniirratti mari'ateera.
Ministir deettaan Ministeera Galiiwwanii obbo Zamadee Tarrafaan ministeerichii fi waajjiraaleen waamamoosaa waliin( Koomiishiniin Guumruukaa fi Lootariin Biyyoolessaa) karoora badhaadhinaa sadarkaa biyyoolessaa fi raawwii galiiwwanii waggoottan darbanii ka'umsa godhachuudhan karoorri waggaa 10 qophaa'uu ibsaniiru.
Walitti qabiinsa galiiwwanii cimsuu, daldala seeran alaa fi koontiroobaandii ittisuu, diinagdee biyyattii jabeessuu, kaffaltoota taaksii fi gibiraa waliin tumsaan hojjechuu, damicha teeknooloojiin deeggaramuu fi ammayyeessuun karoorichaan qabameera.
Ijaarsi Piroojaktii misooma sukkaaraa Xaanaa Balas haala gaarirra akka jiru ibsame.
Piroojaktichi rakkoo qulqullina ijaarsaa fi harkifannaan maqaan isaa ka'aa tureera.
Yaata'uutii Piroojaktichi amma sadarkaa gaarirra jiraachuu boordiin Koorporeeshinii Sukkaaraa Itiyoophiyaa, hoggansii fi gaazexeessitoonni raawwii Piroojaktichaa daawwataniiru.
Piroojaktichi bara 2003 Koorporeeshinii Injiinariingii Sibiilotaa Itiyoophiyaa duraanitiin kan eegalame yammuu ta'u, jidduudhan harkifannaan isa mudatee bara 2010 ammoo akka adda citu taasifameet ture.
Irra deebiin hojichi akka xumuramu bara 2011 koontiraaktara biraatif akka laatamu taasifameet ture.
Dhaabbanni Chaayinaa Kaasiim(CAMC) Fulbaana darbe waliigaltee mallatteessuun hojii ijaarsaa eegaleera.
Ijaarsa kanaan dura rakkoo qulqullinaa qabu gariinii fi guutummaan diiguun akka haaraatti ijaaraa jira.
Hoji raawwachiisaa olaanaan Koorporeeshinii Sukkaaraa Itiyoophiyaa obbo Wayyoo Roobaan ijaarsichi %67 qaqqabuu ibsaniiru.
Bara 2013 kan xumuramu ta'uus ibsaniiru.
Fireehiywat Saffiiwtu gabaase.
Birriin miiliyoona 100 ol baasii kan itti ta'e Buufanni Gogaa Warataa marsaan jalqabaa torbee dhufu eebbifama.
Dhaabbata Tajaajila Lojistikii Galaanaa fi Geejjiibaa Itiyoophiyaatti hojii raawwachiisan itti annaa damee buufataa fi tarminaalaa obbo Iwunatuu Taayyee akka ibsanitti misoonni buufata buufata gogaa biyyattiin qabdu gara saddeetitti ol guddiseera.
Waliigalaan lafa heektaara 25 uwwisa kan qabu buufanni gogaa Warataa marsaan jalqabaa ijaarsi isaa lafa heektara 3 irratti xumuramee torbe dhufu akka eebbifamu himaniiru.
Heektarri hafaan ammoo baroota dhufanitti kan misoomaan yoota'an, dandeettin buufata gogaa keessuumeessu danda'u dacha saddeettin ni guddisa jedhameera.
Ijaarsi isaa bara 2011 kan eegale buuffanni gogaa Warataa basin Birrii miiliyoona 100 ol itti ba'eera jedhame.
Yeroo ammaa kana buufanni gogaa Dirree Dhawaa ijaarsa kan jiru yoo ta'u, buufanni gogaa Maqaalee dizaayniin isaa bara kana dhumuun bara itti aanuu ijaarsi isaa ni eegala jedhaniiru.
Wiirtuun olaanaan buufata gogaa Mojoo Birriin miiliyoona 100 ramadameefi misooma kan jiru yoo ta'u, deeggarsa Baankii Idil Addunyaara Birrii miiliyoona dhibba 1 fi miiliyoona 50 aragameen dabalaatan heektaara 30 misoomsuuf hojjetamaa jirachuu ibsaniiru.
Baankiin daldala Itiyoophiyaa wiirtuu diijitaalaa biyyattiif kan jalqabaa ta'e guyyaa har'a baneera.
Wiirtuun diijitaalaa haaraan kun maashinoota maallaqa kaffaluu fi fudhatu (ATM) 20 ol iddoo tokko kaa'uun  maammiltoonni haala salphaan tajaajila akka argatan ni taasisa jedhame.
Wiirtichi magaala Finfinnee naannoo Maganaanya gamoo Hiddaaserratti kan baname.
Sirna baniinsa wiirtuu diijitaalaa kanaarratti Preezdaantii fi hojii raawwachiisaa olaanaan Baankii Daldala Itiyoophiyaa obbo Baacaa Giinaa argamaniiru.
Baankiin Daldala Itiyoophiyaa yeroo ammaa kana dameewwan kuma 1 fi 560 ta'anii fi maammiltoota miiliyoona 5 ol horachuu isaa ragaan baankicharra arganne ni muldhisa.
Lammiileen Itiyoophiyaa miiliyoonni 7 hanga Waxabajjii bara 2012tti deeggarsa namoomaa nyaatan alaa kan barbaadaan ta'uu Komishiniin Hoggansa Balaa Biyyaaleessa beeksise.
Amajjii hanga Waxabajjii bara 2012tti lammiileen dhiyeessa deeggarsa namoomaa nyaatan alaa barbaadaan miiliyoonni 7 jiraachuu komishinich qorannoon adda baaseen jira jedheera.
Namoonni deeggarsa nyaataa barbaadaan yeroo ammaatti namoota miiliyoona 6 yoo ta'an, gargaarramtoonni kunneen kan bara darbee gadi ta'uu komishinich beeksiseera.
Biyyattiitti balaan gogiinsaa mudataa jiru haala jireenyaa ummataa fi diinagdee biyyaa irra miidhaa qaqqabsiisaa jiraachuu komishinich qorannoo taasiseen ifoomseera.
Keessattuu faallamni qabeenya qilleensaa addunyaa irra ga'aa jiru Itiyoophiyaan irra deddeebiin gogiinsaaf akka saaxilamtu godhee jira jedhame.
Mootummaan miidhicha ittisuuf dhaabbilee deeggartootaa waliin ta'uun hojjechaa jiraachuu itti gaafatamaan Komishinii Hoggansa Balaa Biyyaaleessa Itiyoophiyaa dubbataniiru.
Baatiiwwan torban darbanitti buna gabaa addunyaaf dhiyaaterraa Doolaarri miiliyoonni dhibba 4 fi miiliyoonni 7 argameera.
Abbaan Taayitaa Bunaa fi Shaayii Itiyoophiyaa baatiiwwan torban darbanitti buna gabaa addunyaaf dhiyaaterraa Doolaarri miiliyoonni dhibba 4 fi miiliyoonni 7 argamuu beeksiseera.
Daayreektarri daayreektoreetii Abbaa Taayitaa Bunaa fi Shaayii Itiyoophiyaa Dooktar Addunyaa Dabalaa baatiwwan 7 darbanitti bunni tooniin 150 gabaa addunyaatif kan ergame yoo ta'ellee, galii waliin walbira qabamee yoo ilaalamu kan waggaa kurnan har'aa ture gadi ta'uu ibsaniiru.
Bunni hedduminaan gabaa alaaf dhiyaatus sababa gabaan bunaa qorreef galiin argame gadi aanaa akka ta'e kaasaniiru.
Galii bunaa guddisuuf hojiiwwan garagaraa raawwachaa akka jiranis dubbataniiru.
Itiyoophiyaan Kamisa dhufu yeroo jalqabaaf waltajjii marii qulqullina bunaarratti xiyyeeffate ni keessumeessiti jedhaniiru.
Biiniyaam Sisaaytu gabaase.
Giddugalli gabaa Alfooz Plaazaa ebbifame.
Giddugalichi dhaabbata itti gaafatamummaan isaa murtaa'e Alfoozin kan ijaarramedha.
Giddugalli gabichaa abbaa darbii 8 yammuu ta'u, Finfinnee naannoo Garjiitti lafa kaaree meetira 3000 irratti ijaarrameera.
Ebbicharratti preezdaantii mootummaa naannoo Oromiyaa obbo Shimallis Abdiisaa dabalatee, qondaaltonni federaalaa fi naannoo argamaniiru.
Giddugalli kun suuqiiwwan daldalaa 400 fi kutaalee waajjiraaf ta'an 300 qaba.
Dhaabbileen faaynaansii mootummaa walakkaa bara baajataa 2012tti taaksidhaan dura Birrii biiliyoona 10.7 buufachuun ibsame.
Dhaabbileen faaynaansii Eejansii Bulchiinsa Qabeenya Dhaabbilee Misoomaa Mootummaa jala jiran sadi; Baankiin Misoomaa Itiyoophiyaa, Dhaabbatni Madinii Itiyoophiyaa fi Baankiin Daldalaa Itiyoophiyaa walakkaa bara baajatichaatti taaksidhaan dura Birrii biiliyoona 10.7 buufataniiru.
Karoorri isaanii Birrii biiliyoona 9.67 buufachuu ture.
Raawwin kanaas karoora qabamerra caalmaa %11 akka qabu ibsameera.
Gamaaggamni raawwii hojii dhaabbilee misoomaa kanneenii Gurraandhala 5 eegalee amma Gurraandhala 11,2012tti gaggeeffameera.
Gamaaggama gaggeeffamerratti hoggansii fi bakka buutonni dhaabbilee kanneenii argamaniiru.
Ministeerri Aadaa fi Tuuriizimii hoteelota haaraa 4f bu'aa madaallii sadarkaa laate.
Isaanis Hoteela Skaay Laayitiif, uurjii 5, Hoteela Beerlootif, uurjii 1,Hoteela Intarnaashinaalii Tewoodroos Balaayif, uurjii 2, Hoteela Deenvariif uurjii 2 laachuu beeksiseera.
Naannoo Kibbaa godina Hadiyyaatti warshaan naaytiroojiinii dhangala'aa hojii eegale.
Warshaan naaytiroojiinii dhangala'aa fi tursa sanyii beelladootaa kun Birrii miiliyoona 16 oliin kan ijaarramedha.
Sa'aa tokkotti naaytiroojiinii dhangala'aa liitira 10 oomisha jedhameera.
Baankiin Daldalaa Itoophiyaa Badhaasa Biiznasii Aawut luuk Gloobaalii bara 2019 injifateera.
Badhaadhasicha injifachuusaatiin bankoota Afrikaa kibbaa fi Naajeeriyaatti aanuun Afrikaarraa 3ffaa ta'u danda'eera.
Baankichi imala waggoota 77 booda badhaasa idil addunyaa injifachuun isaa kan jalqabaati jedhameera.
Pireezedaantiin Baankii Daladala Itiyoophiyaa obbo Baacaa Giinaa, baankichi waggoota hedduuf bu'aa qabeessummaan itti fufuun, waliinga'iinsaa guddisuu, lakkoofsi maamiltoota isaa dabalaa deemuu fi tajaajila ga'aa kennuu isaan badhaafamaa ta'u danda'eera jedhan.
Yeroo itti aanuun damee baankii diijitaalaan cimee hojjachuun gama hundaan dorgomaa ta'uuf hojiilee garagaraa hojjachaa jira jedhan.
Obbo Baacaan badhaasni kun badhaasa maamiltoota baankichaa fi uummata Itiyoophiyaa hundaa ta'uu ibsuun, ergaa baga gammaddanii dabarsaniiru.
Gabaan Oomisha Itiyoophiyaa baatii Amajjii keessa oomisha Birrii biiliyoona 4.64 walbichisiise.
Oomishti Birrii biiliyoona 4.64 walbichisiifame toonii kuma 9 fi 239.
Gabaan Oomisha Itiyoophiyaa baatii Amajjiittii saliixii toonii kuma 43 fi 927, buna toonii kuma 24 fi 391, boloqqee toonii kuma 9 fi 643, maashoo magariisaa toonii kuma 9 fi 268 akkasumas atara toonii kuma 5 fi 9 walbichisiisuusaa beeksiseera.
Saaliixii gabaaf dhiyaate Birrii biiliyoona 1.9, buna gabaaf dhiyaate Birrii biiliyoona 2.2, boloqqee gabaaf dhiyaate Birrii miiliyoona dhibba 2 fi miiliyonaa 1.17, maashoo magariisaa gabaaf dhiyaate Birrii miiliyoona dhibba 2 fi miilyoona 40 yoo walbichisiisu atara gabaaf dhiyaate Birrii miiliyoona 65.58 walbichisiisuu beeksiseera.
Itiyoophiyaan agarsiisaa fi koonfaransii tuuriizimii Israa'eel Teel'aaviivitti gaggeeffamerratti hirmaatte.
Agarsiisaa fi koonfaransiin tuuriizimii kun Gurraandhala 3 amma 4,2012tti gaggeeffameera.
"Gabaa tuuriizmii idil addunyaa Meedeetiriiniyaanii bara Faranjootaa 2020" kanarratti Itiyoophiyaan bakka buutota isheetin hawwattoota tuuriizimii qabdurratti ibsa laattetti.
Waltajjichi waggaa waggaadhan kan gaggeeffamu yammuu ta'u, barana si'a 26ffaadhaf adeemsifameera.
Baazaarii, agarsiisaa fi siimpooziyamiin dhaabbilee oomishaa fi fayyadamtoota walitti fiduun qooda olaanaa qaba jedhame.
Baazaarii, agarsiisaa fi siimpooziyamiin biyyaalessaa 7ffaan waldaalee hojii gamtaa Amajji 28 hanga Guraandhala 4,2012tti gaggeeffamaa ture xumurame.
Waltajjichi waldaaleen hojii gamtaa omishaaleesaanii fayyadamtootaf dhiyeessuun, walitti hidhamiinsa aadaa, hawaasummaa, omishaa fi diinagdee uumuun ijaarsa biyyaa keessatti gahee olaanaa gumaacha jedhan daayreektarri olaanaa Eejansii Waldaalee Hojii Gamtaa Federaalaa obbo Usmaan Suruur.
Fayyadamtoonnis oomisha barbaadan baay'inaan, qulqullinaa fi gatii madaalawaadhaan akka argatan taasisa jedhaniiru.
Cufiinsa baazaarii, agarsiisaa fi siimpooziyamichaarratti Mana Maree Bakka Bu'oota Ummataa FDRItti ministirri waamamaa mootummaa Ambaasaaddar Masfin Charinnat dabalatee hoggantoonni biroon bakka argamanitti hirmaattotaa fi qaamolee gumaacha taasisaniif beekamtiin laatameera.
Tirast Fandiin Diyaaspooraa Itiyoophiyaa Piroojaktoota maallaqaan akka deeggaraman marsaa dhumaaf 22 dhiyaatan 22 keessaa Piroojaktoota 5 ifoomseera.
Itti gaafatamtuun koominiikeeshinii Fandichaa aadde Haanaa Axinaafuun, Piroojaktoonni filataman  yaada miseensoota gorsitoota diyaaspooraarratti hundaa'uun ta'uu himaniiru.Piroojaktoonni kunneen bishaan, barnootaa fi fayyaarrattin kan xiyyeeffatan ta'uu fi turtii waggaa lamaa keessatti kan xumuraman waliigala birrii miiliyoona 50tti hiiquun socho'u jedhan aadde Haannaan.Abbaa Piroojaktichaa waliin sanadni walii galtee yeroo dhiyootti kan mallattuu akka ta'ee fi haala raawwii isaa irratti hunda'uun deegarsi maallaqaa sadarkaa sadarkaan kan taasifamu ta'uu himaniiru.Piroojaktoonni 17n hafanis mana maree gorsitootaan hanqinni irratti mul'ate ilaallame wayita guutan fandicha waliin sanada waliigaltee walii mallatteessuun hojiitti kan galan ta'uu himaniiru.Hanga ammaatti deeggartoota kuma 25n ol irraa Doolaarri miiliyoonni  6 walitti qabuu isaa ragaan Eejansii Diyaaspooraa Itiyoophiyaarraa argame ni mul'isa.Warshaalee sadarkaa ugaalaalee oomishtummaa murteessoo ta'an hin guunne 9 irratti tarkaanfiin fudhatamuu Ministeerri Daldalaa fi Indastirii beeksise.
Ministeerichi baatiiwwan 6 darbanitti warshaalee 210 irratti to'annoo fi hordoffii taasisuuf karoorfatee, kan dhaabbilee 185 raawwachuu isaa beeksiseera.Warshaalee 47 irraa samuudaa fudhachuun qorannoon fiizikaalaa fi laabraatoorii kan taaiifame yoo ta'u, bu'aa laabraatooriin oomishni warshaalee 9 sadarkaa gadi ta'uu isaaniin tarkaanfiin of eeggannoo hanga saamsuu fudhatameera.Warshaaleen tarkaanfiin irratti fudhatame warshaalee saamunaa, siimiintoo fi waynii yoo ta'an, bu'aan samuudaa warshaalee 14 ammoo eeggamaa jira jedhame.Warshaalee to'annoo fi hordoffiin taasifame 185 keessa 162 ulaagaalee kan guutan akka ta'e ragaan Ministeerri Daldalaa fi Indastiriirraa argame ni muul'isa.Dabalataan dhaabbilee daldalaa kuma 90 ol irratti tarkaanfiin fudhatameera.Tarkaanfin fudhatames Oromiyaatti 14,961, Beenishaanguul Guumzitti 150, Finfinneetti 17,182, Amaaraatti 53, 126, Kibbatti 6,320 ta'uu beeksiseera.Tarkaanfichi qaala'iinsa gatii uumuuf daballii hin malle kan taasisanirratti.Deeggarsa daldala elektirooniiksii Afrikaatif waliigalteen Doolaara Ameerikaa biiliyoona 20 mallatteeffame.
Waliigalticha Daldalli Elektirooniikii Afrikaa, Baankiin Misoomaa Islaamiikii, Kaawunsiliin Biiznasii Gabaa Waloo Afrikaa Bahaa fi Kibbaa(Koomeessaa), dhaabbilee indaastirii misooma gogaarratti bobba'an 30 ta'an waliin mallatteessaniiru.
Waliigaltichi hoji uumtummaa dargaggootaa fi dubartootaaf kan oolu ta'uu, hoji raawwachiisaa olaanaan Daldala Elektirooniikii Afrikaa obbo Mulu'aalam Siyyuum ibsaniiru.
Waliigalteen irra ga'ame waggoottan 15n dhufanitti hoji uumtota xixiqqaa fi jiddugaleessaa miiliyoona 5f deeggarsa biiznasii diijjiitaalaa taasisuun namoota miiliyoona dhibba 1 fi miiliyoona 25f carraa hojii uumuuf gargaara.
Waliigalteen mallatteeffame dargaggoonni carraa gabaa bilisaa Afrikaatti akka fayyadaman, bulchiinsa faaynaansiin deeggaruuf oola.
Awwal Abarraatu gabaase.
Keeniyaan hariiroo daldalaa fi sochii lammiilee caalmaatti cimsuuf hojjechaa jiraachuu beeksiste.
Magaalaa Mooyyaaletiin alatti Marsaabeetitti naannoo gabaa dabalataa banuuf qophii xumuruu beeksifteetti.
Deeggarsaa fi gaaffii bulchiinsa Marsaabeetin kan ijaarramu naannoon gabaa kun dhibeewwanii fi daldala koontiroobaandii to'achuuf ni gargaara jedhameera.
Daayreektarri olaanaa bulchiinsa daangaa Keeniyaa Keeniday Niyaayoon, biyyoota waldaangeessan 26 irratti naannoo gabaa banuuf karoora qabaachuu isaanii himuun, kanneen keessaa Itiyoophiyaan ishee tokkodha jedhan.
Keeniyaan Itiyoophiyaa waliin lafa kiilo meetira 897 kan wal daangeessitu ta'uu himuun, daangaa kanarratti naannoon gabaa tokko qofti daldalaaf ga'aa akka hin taane ibsaniiru.
Itiyoophiyaa waliin waliigaltee daldala bilisaa mallattaa'e gaggeessuuf naannoo Maarsaabeet, Waajiraa, Maandeeraa fi Hara Tuurkaanaan iddoolee barbaachisoodha jedhan.
Fooramiin invastimantii fi daldalaa Itiyoophiyaa Siriilaankaa magaalaa Kooloombootti gaggeeffame.
Hinditti Imbaasiin FDRI fi Koolombootti waajjiri qoonsilaa Itiyoophiyaa waliin ta'uun fooramii kana kan qopheessan ta'uu himameera.
Fooramii kanarratti abbootiin qabeenyaa Siriilaankaa 45 ta'an, dhaabbileen garagaraa, hoggantoonni , qaamooleen dhuunfaa daldalaa fi turiizimiirratti bobba'an, akkasumas keessummoonni waamichi godhameef argamaniiru.
Hariiroon diippiloomaasii Itiyoophiyaa fi Siriilaankaa bara Faranjootaa 1972 kan eegale ta'uu Hinditti ergammaan addaa FDRI Ambaasaaddar Dooktar Tizzitaa Mulgeetaa ibsuun, biyyoonni lamaan dameewwan garagaraarratti waliin hojjechaa jiraachuu himaniiru.
Abbootiin qabeenyaa biyyattii dameewwan garagaraarratti gara Itiyoophiyaa dhufuun invast gochuu akka qaban gaafataniiru.
Ambaasaaddar Dooktar Tizzitaan invastimantii alaa harkisuuf mootummaan Itiyoophiyaa diinagdee biyya keessaarratti fooyya'iinsa taasisaa jiraachuu himaniiru.
Abbootiin qabeenyaa Siriilaakaas gara Itiyoophiyaa yoo dhufan deeggarsa barbaachisu hunda kan taasisan ta'uu mirkaneessaniiru.
Itiyoophiyaatti Ambaasaaddara Siriilaankaa kan turan ammatti ammoo Ministirri Dhimma Alaa biyyattii, daayreektarri jeneraalaa diiviizhiinii Afrikaa Ambaasaaddar Suumiiz Daasaanaa Yaakeen gama isaanitiin jijjiirrama hunda galeessaa fi riifoormii mootummaan Itiyoophiyaa gaggeessaa jiru dinqisiifataniiru.
Abbootiin qabeenyaa Siriilaankaa carraa jirutti fayyadamuun Itiyoophiyaatti invast akka godhan gaafataniiru.
Hinditti Imbaasiin DFRI Hind dabalatee, Taaylaand, Siriilaankaa, Neeppaal, Baangilaadiish, Butaaniii fi Kaazaakiistaan kan tajaajilu yoo ta'u, abbootiin qabeenyaa biyyoota kanneenii daldalaa fi Invastimantii Itiyoophiyaarratti akka hirmaatan xiyyeeffannoon hojjetamaa jiraachuu Imbaasichi ibsa Faanaa Broodkastiing Koorporeetif ergeen beeksiseera.Itiyoophiyaan fooramii magaalota addunyaa 10ffaarratti hirmaachaa jirti.
Jilli Itiyoophiyaa ministira Ministeera Misooma Magaalaa fi Koonistraakshinii Injiinar Ayishaa Mahaammadiin duurfamu fooramicharratti hirmaachaa jira.
Fooramiin magaalota addunyaa 10ffaan Emmireetota Arabaa Gamtooman Abudaabiitti kaleessa gaggeeffamuu eegaleera.
Fooramicharrattis jilli Itiyoophiyaa Injiinar Ayishaa Mahaammadiin duurfamu hirmaachaa jira.
Dhaabbata Mootummoota Gamtoomanitti daayreektara olaanaa "UN Habitat" Maaymuunaa Mohaad Shariif dabalatee, ministiroonni biyyoota addaddaa, hoggansi misooma magaalotaa, kantiibonnii fi hayyoonni hirmaachaa jiru.
Waltajjii torbee tokkoof turu kanarratti marii, agarsiisni, muuxannoo waljijjiirraan ni gaggeeffama.
Daldalli bilisaa biyyoota Afrikaa dhiyeenyatti hojiirra akka oolu Komishinarri Komiishinii Gamtaa Afrikaa Muusaa Faakii himaniiru.
Komishinarri komiishinii Gamtaa Afriikaa Muusaa Faakii yaa'ii gamtaa Afrikaa 33ffaa irratti argamuun, daldalli bilisaa Biyyoota Afrikaa dhiyeenyatti hojiirra ni oola jedhan.
Bara Faranjoota 2020 keessa dameewwaan garagaraan hariiroo jiru cimsuun bu'aa caalu galmeessuuf ni hojjennaas jedhaniiru.
Muusaa Faakii dhimmoota nageenyaa Ardichaa irratti haasawa godhaniin, bara darbe nageenyaa Sudaan kibbaaf, humni naageenya Amisoom Soomaaliyaa jiru akka achi turu gochuun hojiin nagaa fi tasgabbii hojjetamuu eeraniiru.
Fooramiin bizinasii Itiyoo-Kanaadaa Finfinneetti gaggeeffamaa jira.
Fooramicharratti abbootiin qabeenyaa Itiyoophiyaa 100 fi kan Kanaadaa 20 hirmaachaa jiru.
Fooramii bizinasichaarratti abbootiin qabeenyaa Kanaadaa damee daldalaa Itiyoophiyaatti gita isaanii Itiyoophiyaa waliin haala isaan waliin hojjechuu dandeessisu irratti mari'achaa jiru.
Muummeen ministira Kanaadaa Jastiin Tiruudoon fi miseensoonni garee jila bizinasii Kanaadaa  kaleessa Finfinnee galuunsanii ni yaadatama.
Jilichi damee qonnaa, infoormaashin kominikeeshin teeknooloojiifi kanneen biroo kan of keessatti qabatedha.
Baankiin Daashan sagantaa carraa hojii uumuu "Ethiopian Talent Power Series" jedhamuun leenjii leenjitootaa naannoo Oromiyaa Adaamaatti leenjisaa ture 114 eebbisiise.
Leenjiin kun piilaarota jaha Kan qabu yoo tahu, leenjii carraa hojii uumuu, ijaarsa dandeettii Intarpiraayizoota xixiqqaafi giddu galeessaa, sagantaa deggarsa fayinaansii barnoota olaanoo, sagantaa qaqqabummaa faayinaansii, sagantaa kilabii bizinasii hundeessuufi walitti hidhaminsa gabaafi deggarsa faayinaansii taasisuu of keessaa qaba.
Leenjiin kunis lammiiwwan dandeettii hojii uumuu qaban dameewwan baankichaatti galmaa'aniif Wiixata Amajjii 25-29, 2012tti kan kennamedha.
Obbo Mohaamnad Abbooyyee Itti Aanaa Kantiibaa Bulchiinsa magaalaa Adaamaa sirna eebbichaarratti dhaamsa dabarsaniin mootummaan badhaadhina biyyaa mirkaneessuuf carraawwan biyya keessaarratti xiyyeeffachuun dhaabbilee dhuunfaafi abbootii qabeenyaa waliin hojjechaa jira jedha.
Sagantaan Baankii Daashaniin eegalame kunis qaama karoorichaa yoo ta'u, carraa hojii uumuun cinaatti itti fayyadama qarshiifi waliitti hidhamiinsa gabaa mijeessuu keessatti gaheen qabu olasnaa waan taheef nutis gama keenyaan deggarsa barbaachisu ni taasifna jedhan.
Akk BDHKMNO gabaasetti; Baankichi sagantaa carraa hojii uumuu "Ethiopian Talent Power Series" jedhamu Kan naannoo Oromiyaa torban darbe ifoomsuunsaa ni yaadatama.
Kilabiin bizinasii Daashan Adaamaas har'a ifatti hundeeffameera.
Baankiin Biyyoolessaa Itiyoophiyaa hojimaata dhalattoonni Itiyoophiyaa oomishaalee nyaata bu'uuraa gara biyyaa akka galchan eeyyamu baase.
Ulaagaan isaas dhalattoonni Itiyoophiyaa dhaabbilee biyya keessattis ta'e alatti abbummaan bulchanirraa oomisha zayita nyaataa, sukkaaraa, qamadii fi oomishaalee nyaataa biroo sharafa mataa ofiitin gara biyyaa galchuu akka danda'u eeyyama.
Hojicharratti bobba'uufis waggoottan lamaan darbanitti akkaawuntii biyya alaatii qabaniin Doolaara Ameerikaa miiliyoona 1.5, Yuuroo yookin Paawundii Ingiliiz sanaan walgitu qabaachuu isaaniitiif ragaa Imbaasii Itiyoophiyaa yookin Qoontsilaa Itiyoophiyaaf dhiyeessuu kan danda'an, dhaabbata biyya keessatti guutummaadhan miseensota diyaaspooratiin hundaa'etti fayyadamuudhan Ministeera Daldalaa fi Indaastiriirraa eeyyama baasuu akka danda'an ta'uu eera.
Kanaan dura daldala akkanaarratti bobba'uun kan eeyyamamuuf qaamolee mootummaa fi fichisiistota biyya keessaa muraasa qofaaf ture.
Eeyyamamuun hojichaa dhiyeessiin akka dabaluu fi gabaan akka tasgabbaa'u gumaacha ni qabaata jedhameera.
Pireezedaantiin Ameerikaa Doonaald Tiraamp hojjettoota ragaa isaanirratti ba'an lama muudamarraa kaasan.
Tiraamp aangorraa akka kaafaman himannaan akka irratti banamu ragaa ba'uu isaanitiini hojiirraa kan ari'aman.
Gamtaa Awurooppaatti ergamaan addaa Ameerikaa Goordan Soondlaandii fi Yuukreenitti ogeessi Ameerikaa Leetanaal Koloneel Aleeksaandar Viindimaan hojiirraa hir'ifamuun itti himameera.
Preezdaantichi Roobii darbe himannaan irraa ka'uun ega ibsameen booda, hoggansa isaanii irra deebiin ramaduuf hojjechaa jiru.
Seeneetiin Ameerikaa preezdaantii biyyattii 45ffaan himatamanii aangorraa akka hin kaafamne ega murteessen booda, Tiraampitti onnee caalmaa horataniiru.
Obboleessi lakkuu Leetanaal Koloneel Aleeksaandar Viindimaan, Yeevganii Viindimaan hojjetaa olaanaa Mana Maree Nageenya Biyyoolessaa ture.
Jimaata darbe garuu kaafamuun gara Raayyaatti ergameera.
Twutariin bara Faranjoota 2019 kurmaanaa 4ffaatti Doolaara Ameerikaa biiliyoona 1 walitti qabu beeksise.
Kunis kurmaana jalqabaatti yeroo jalqabaaf galii guddaa walitti qabuusaa himameera.
Dhaabbatichi galicha walitti qabu kan danda'ee beeksisoota siyaasaan walqabatan ugguruun yoo ta'u ibsameera.
Twutariin maamiltoota heedduu kan hawwate yoo ta'u, kurmaan 4ffaa keessaa guyyaadhan fayyadamtoonni fi mamiiltoonni beeksisa hordofaan miiliyoona dhibba 1 fi miiliyoona 52 ga'aaniiru jedhame.
Itti gafatamaan faayinaansii dhaabbaticha Needii Seegaal, kurmaanichi cimina waliigala waggichaa ta'uu yoo ibsan, kenni tajaajila foyya'uun maammiltoonni akka dabalan ta'eera jedhe.
Hojii rawwachiisaan Twutarii Jaak Dorseey gama isaaniin fayyadamtoota haaraa ta'anirratti kenna tajaajilarratti dhaabbatichi hojjechuusa ibsaniiru.
Baha Itiyoophiyaatti daddabarsa nyaataa fi qorichoota seeraan alaarratti to'annoo cimaan akka barbaachisu koreen dhaabbii dhimmoota dubartoota, dargaggootaa fi hawaasummaa Mana Maree Bakka Bu'oota Ummataa FDRI hubachiise.
Korichi bulchiinsa magaalaa Dirree Dawaatti Abbaa Taayitaa To'annoo Nyaataa fi Qorichaa Riijinii Bahaatti Eejansii Fandii Qorichaa fi Dhiyeessii damee Dirree Daawaa daawwateera.
Baatiiwwan 6n darbanitti to'annoo taasiifameen, qorichoonnii fi nyaataaleen qulqullina hin qabnee fi yeroon tajaajilaa isaanii irra darbe gabaa irraa walitti qabuu fi oomishaaleen â€˜FAFA' daana'oon nyaataman deeggarsaaf dhiyaachaa jiran tooniin 380 hojii irra akka hin oolle taasifamuun ibsameera.
Keessattuu nyaataaleen akka acheettoo, dammi, ashaboon ayoodinaa fi ruuziin tajaajila ala ta'an baayy'inaan yeroo gabaa irra oolaan to'amu himameera.
Qorichoonni seeraan ala suuqota shaqaxaa shaqaxaa keessattii fi maqaa dhaabbilee 5niin Eejansii Fandii Qorichaa fi Dhiyeessa damee Dirree Daawaa bahanii mana qorichaalee dhuunfaatti yeroo gurguraman to'atamuu ibsameera.
Maqaa Hospitaalaanis eejansichaa ba'uun mana kuusaa qorichaa dhuunfaatti yeroo gurguraman qabamuu koreen kanaaf ibsameera.
Qorichoonni hedduun ammoo kuusaa keessatti seeraan kaa'amuu dhabuun tajaajila ala ta'uu isaanii koreen kun daawwateera.
Naannichaatti qorichoota fi nyaata seeraan ala daddabarfamaa jiran hambisuuf hodoffii fi to'annoo cimaan akka barbaachisu miseensoonni koree kanaa hubachiisaniiru.
Qajeelfama irratti hanqinni yoo jiraate, koreen kun qorachuun qaama dhimmichi ilaaluuf dhiyeessuun furmaanni waaraa akka itti laattamuuf tattaaffii kan taasisu ta'uu ragaan Mana Maree Bakka Bu'oota Ummataarra argame ni mul'isa.
Daldalli bilisaa aardii Afrikaa Adoolessa 2012 keessa ifatti ni eegalama.
Koomiishinarri Koomiishinii Daldalaa fi Indaastirii Gataa Afrikaa Ambaasaaddar Muuchaang Albart akka ibsanitti biyyoonni miseensa gamtichaa 54 waliigalticha mallatteessaniiru.
Biyyoonni 28 ammoo manneen maree bakka buutota ummataa isaaniitti dhiyeessuun raggaasifataniiru.
Yaa'ii dureewwan Gamtaa Afrikaa Gurraandhala 1 â€“ 2,2012tti Finfinneetti gaggeeffamurratti biyyoonni hafan manneen maree bakka buutota isaaniitti dhiyeessuun akka raggaasifatan ni hojjetama jedhaniiru.
Kaayyon nananoo daldala bilisaa aardii Afrikaa hidhata diinagdee cimsuu, sochii daldalaa, oomishaa fi namootaa eeyyamuu, meeshaalee fi tajaajiloota waliigalteen irra ga'ame bilisaan akka sochoofaman taasisa.
Waxabajjii 30,2011 yaa'ii idilee Gamtaa Afrikaa Niijar Niyaamiitti taa'ameen daldala bilisichaa Waxabajjii 2012 eegalee hojiirra oolchuuf waliigalamuun isaa ni yaadatama.
Hojiin hubannaa uumuu amma Caamsaa 2012tti kan raawwatamu ta'uunis eerameera.
Itiyoophiyaan Bitootessa 12, 2011 waliigalticha Mana Maree Bakka Buutota Ummataatti dhiyeessuun waliigalticha raggaasisuun ishee ni yaadatama.
Itiyoophiyaan waliigalticha raggaasisuun biyya 22ffaa turte.
Paarkii Indaastirii Qilinxoo keessatti warshaa qorichaa fi meeshaalee fayyaa oomishu hojjechuuf dhagaan bu'uuraa ka'ameera.
Dhagaan bu'uuraa kaa'ame Maanufaakchariingiin Afriitiyuur Faarmaaseetiyuukaal hojii invastimantii paarkii indaastirichaatti akka eegalu isa dandeessisa jedhameera.
Warshichi Doolaara Ameerikaa miiliyoona 10 kan ijaarramu yoo ta'u, baatiiwwan 18 keessatti ni xumurama jedhameet eegama.
Guutummaan hojiitti yoo galu dandeettii waggaatti qorichoota afaaniin fudhataman biiliyoona 1olii fi qorichoota shirooppii qaruuraa miiliyoona 18 oomishee dhiyyeessuu ni qabaata jedhameera.
Warshichi namoota 100 ol ta'aniif caarraa hojii kan uumu yoo ta'u, qindoomina abbootii qabeenyaa biyya keessaa fi alaatin kan ijaarramudha.
Qorichootarra darbee meesholee yaala fayyaaf barbaachisan hedduu ni oomisha jechuun Tsaggaayee Niguus gabaasera.
Agarsiifni, Baazaarii fi Siimpooziiyeemiin Waldaalee Hojii Gamtaa Biyyaaleessaa 7ffaan giddugala agarsiisa Finfinneetti eegalameera.
Waldaalee hojii gamtaa ijaarsa nageenyaaf mata duree jedhuun gaggeeffamuu eegalee jira.
Eejansiileen hojii gamtaa biyyatiitti qaala'iinsa jireenyaa magaaloota keessatti uummamu tasgabbeessuuf shoora olaanaa qabaachuu itti aanaan daayreektara olaanaa Eejansii Waldaalee Hojii Gamtaa Federaalaa obbo Abdii Mummad ibsaniiru.
Sababa kanaan waldaalee hojii gamtaaf xiyyeeffannoo addaa kennuun hojjetamaa jira jedhan.
Agarsiisa kanarratti muuxxaannoo gaggaariin biyya keessaa 6 fi biyya alaa 2 ni dhiyaatu jedhameera.
Muuxxannoo gaggaarii dhiyaatu kanarratti yaadni dhiyaachuun mariin kan gaggeeffamu ta'uu ibsameera.
Koonfaransiin buna Idil addunyaa 2ffaan qopheessummaa Itiyoophiyaatin har'a Galma Barkumeetti ni eegalama.
Koonfaransichi mata duree "Buna biyya argama isaarraa" jedhuun guyyoota sadiif Finfinnee Galma Barkumeetti ni gaggeeffma jedhameera.
Koonfaransii kanarratti agarsiisnii fi baazaariin bunaa ni dhiyaata.
Buna Itiyoophiyaa sadarkaa addunyaatti beeksisuuf asxaa fi braandiin buna Itiyoophiyaa ni beeksifama.
Dhandhamni bunaa, aadaa, sirni buna danfuu fi dorgommiin garagaraa ni gaggeeffama jedhameera.
Qophiin kun dhama uummaamaa buna Itiyoophiyaa sadarkaa idil addunyaatti beeksisuuf carraa gaarii ta'uu Abbaan Taayitaa Bunaa fi Shaayii Itiyoophiyaa beeksiseera.
Abbaan Taayitaa Bunaa fi Shaayii Federaalaa erga hundaa'ee koonfaransii buna idil addunyaa yeroo lammaffaaf qopheessuun isaa himameera.
Koonfaransii kanarratti aanga'oonni olaanoon, dippiloomaatonni, bakka buutonni oomishtoota bunaa, dhiyeessitoonni, ogeeyyiin biyya keessaa fi alaa kumni 1 fi 500 ol ni hirmaatu jedhameera.
Itiyoophiyaan waggaa waggaadhan buna toonii kuma dhibba 2 ol gara alaatti ni ergiti jedhame.
Daldallii bunaa galii sharafa alaa irraa argamu %30 kan uwwisu yoo ta'u, namoonni miiliyoonni 15 ol oomisha bunaan jiruu fi jireenya isaanii dursaa akka jiran ragaan Abbaa Taayitaa Bunaa fi Shaayii Federaalaarraa argame ni mul'isa.
Daandiin Qilleensaa Itiyoophiyaa hojiilee suphaa xiyyaaraa hojjechuuf Garee Invastimantii Saanaad waliin waliigaltee waggoota 15 mallatteessera.
Dhaabbata kana waliin hojiilee suphaa walitti hidhamiinsaan hojjechuf waliigaluu isaanii hoji raawwachiisaa olaanaan Daandii Qilleensaa Itiyoophiyaa obbo Tawaldee Gabramaariyaam ibsaniiru.
Waliigalteen waggoota 15f turu kunis bu'aa konfaransii ayiveeshiinii Afrikaa ta'uu himan.
Hojiin suphaa gamtaan gaggeeffamu kun muuxannoo teeknooloojii guddisuu fi fooyyeessuuf kan gargaaru ta'uu obbo Tawaldeen dubbataniiru.
Walitti hidhamiinsa Afrikaaf isa jalqabaa kan ta'e kanatti gammaduu isaanii hoji raawwachiisaan olaanaan Saanaad Mansuur Janhaddiin himaniiru.
Haaylayyasuus Makoonnintu gabaase.Meeshaaleen koontiroobaandii Birrii miiliyoona 17 fi kuma dhibba 6 fi kuma 84 olitti tilmaammamu to'atame.
Guyyaa kaleessaa meeshaaleen koontiroobaandii kanneen akka, sukkaaraa, zayita, uffataalee, bilbiloonni sochootuun, elektirooniiksii, qorichoonni, jimaa fi kanneen biroo hordoffii taasifameen biyyaa ba'uu fi galuuf adeemsarra osoo jiranuu to'atamuun ibsameera.
Meeshaalee kanneen bosonaa fi daandii dhokataa keessa imalchiisuuf yaaliin taasifamaa osoo jruu qindoomina hojjettoota Guumrukaa fi qaamolee nageenyaan to'atamaniiru.
Meeshaaleen koontiroobaandii kunneen Dirree Daawaa, Awaash, Mooyyaalee, Umaraa fi daandiiwwan irratti to'annoo jala ooluu isaanii ragaan Ministeera Galiiwwanii irraa argame ni mul'isa.
Gareen Invastimatii Gamtaa Chaayinaa Itiyoophiyaatti naannoo Industirii ijaaruuf fedhii qabaachuu beeksise.
Ministir Deettaan Ministeera Dhimmaa Alaa Dooktar Akiliiluu Haylamikaa'el jila preezdaanti garee invastimatichaa Sahiicheeng Zhiing durfamu waliin mari'ataniiru.
Maricharrattis carraa invastimantii Itiyoophiyaatti argamu, dhimmoota mootummaa Itiyoophiyaan dursa kennamaanii fi feedhii garee invastimatii kanaarratti mari'achuu Ministeerri Dhimma Alaa beeksiseera.
Dooktar Akiliiluun Itiyoophiyaa keessa biyyoota lamaan fayyaduu kan danda'u jiraachuu garichaaf ibsaniiru.
Preezdaantin garee invastimatichaa Sahiicheeng Zhiing gama isaniin dhaabbatichi Finfinnee naannoo industirii ijaaruuf karoora akka qabu himaniiru.
Akka ibsa preezdaantichaatti naannichi oomisha elektirooniksii fi wiirtuu gabbisa sooftiweerii dabalatee hoteeloota tajaajila garagaraaf oolaanii fi gamoo manneen jireenyaa waliinii of keessatti kan qabatedha.
Karoora gareen invastimantichaa qabate akka milkaa'uuf mootummaan Itiyoophiyaa deeggarsa barbaachisu akka taasisu ibsameera.
Fooramiin invastimantii fi daldalaa Itiyoophiyaa guyyaa kaleessa Kuwaatar Dohaatti gaggeeffameera.
Fooramicharratti Kuwaatar kan jiraatan invatitaroonni, abbootiin qabeenyaa dhaabbilee fi hoggantoonni, namoonni dhuunfaa damee daldalaarratti bobba'an, bakka buutoonni hariiroo hawaasaa fi kanneen waamichi taasifameef hirmaataniiru.
Akkasumaas Ministeera Dhimmaa Alaa Kuwaataritti hogganaan dhimmoota Afrikaa Ambaasaaddar Abdurhaam Aldoosooriin dabalatee bakka buutonni wajjira mootummaa garagaraas hirmaataniiru.
Kuwaatarirri ergamtuun addaa fi ambaasaaddarri guutuun FDRI Saamiyaa Zakkaariyaa haasaa baniinsa foormaichaa taasisaniin hariiroo Itiyoophiyaa fi Kuwaatar gidduu jiru sadarkaa guddarra ga'uu ibsaniiru.
Waltajjicharratti abbootiin qabeenya Kuwaatar damee qonnaa,fi hoteelaa fi turizimii akkasumaas oomisha qorichaa fi tajaajila fayyaarratti bobba'an jiraachus ibsameera.
Biyyoonni gaazii ergan sababa vaayirasii koroonaan oomisha isaanii hir'isuufi waldaan biyyoota gaazii oomishanii fi erganii (OPEC) fi tumsitoonni isaanii sababa dhiibbaa vaayirasii koroonaan guyyaatti oomisha gaazii barmeela kuma dhibba 5 hir'isuuf yaada jiraachuu ibsame.
Weerara vaayirasi koroonaa Chaayinatti mudateen kurmaana jalqaba waggatti fedhiin gaazii barmeela kuma dhibba 2 fi kuma 50 hir'isuu akka danda'u tilmaamameera.
Raashiyaa dabalatee waldaan biyyoota gaazii oomishaanii fi erganii yeroo qabameef dursanii walga'ii ministirootaa gaggeessuuf karoora qabachuu ibsameera.
Yaa'iin Aviyeeshinii Afrikaa 5ffaan Finfinneetti gaggeeffamaa jira.
Yaa'ii fi agarsiisni Aviyeeshinii Afrikaa kun har'a magaalaa Finfinneetti gaggeeffamuu eegaleera.
Yaa'ichaan damee aviyeeshinii fi dhiibbaa koroonaaVaayirasii fi fala isaarratti mari'achuudhan kallattiin ni kaa'amaan eegama.
Yaa'icharratti indaastirii daandiiwwan qilleensaa Afrikaa fi koroonaaVaayirasiirratti ni mari'atama.
Daandiiwwan qilleensaa Afrikaa heedduu(100 ol ta'an) fi dhaabbileen damichaan hidhata qaban hirmaachaa jiru.
Waltajjichaanis imaltoota indaastirichaa akkaataa saaxilama vaayrasicharraa ittisuun danda'amurratti ni mari'atama.
Yaa'ichi har'aa fi booru Hoteela Skaaylaayititti itti fufuun gaggeeffama.
Amaazoon Vaayirasii koroonaa sababeeffachuun oomishaalee daballii gatii hin barbaachiifne taasisaanii fi odeeffannoo dogoggoraa tamsaasan miliiyoona 1 fuulasaarraa haquu beeksiseera.Dhaabbatichi oomishaalee tajaajila Vaayrasicha ittisuuf oolaa kanneen gatiin isaanii %5 ol dachaan dabalanirratti tarkaanfii kana fudhachuu ibseera.
Dhaabbatichi gurgurtoonni oomishaalee gurguraniif yeroo mara odeeffannoo sirrii akka dhiyeessaniif qajeelfama baaseera.
Kanneen qajeelfamicha cabsan ammoo fuulasaarra akka haqu beeksiseera.
Yeroo fayyaan addunyaa haala sodaachisaa keessa jiru kanatti oomishaalee barbaachisoo ta'anirratti gatii dabaluun komii olaanaa ta'aa jira jedhameera.
Tarkanfiin kun qaamoolee daballii gatii taasisuun maamiltoota dogoggorsuuf yaalan ni dabalata jedhameera.
Sababa kanaan dhaabbileen inshuuransii qajeelfama  gatii haqaa qabeessa ta'e hordofuu akka qaban yaadachiiseera.
Dhiyeessitoota qaljeelfama Dhaabbatichaa cabsa hojiin to'annoo fi tarkaanfii fudhachuu itti fufa jedhame.
Torbeen baazaarii fi agrsiisa ogummaa fi teeknikaa magaalaa Finfinnee 10ffaan baname.
Torbeen baazaarii fi agrsiisa ogummaa fi teeknikaa kun Giddugala Egzibiishinii Finfinneetti banameera.
Sirna baniinsaarrattis sadarkaa itti aanaa kantiibaa magaalaa Finfinneetti qindeessaan dhaabbilee mootummaa tajaajila laatanii Injiinar Indaawwaq Abbixee, daayreektarri olaanaan Eejansii Barnoota Leenjii Teeknikaa fi Ogummaa obbo Nigaatuu Daanyaachaw dabalatee hoggansi biroon argamaniiru.
Waltajjicharratti oomishaaleen teeknooloojii 500 ol ta'an guyyootii shaniif kan itti dhiyaatan ta'a.
Mariin dhimma riifoormii damee loojastiiksiirratti xiyyeeffatu gaggeeffame.
Waltajjii marichaa kan qopheesse Waajjira Muummee Ministiraati.
Marichi damee dhuunfaa jajjabeessuuf kan xiyyeeffatedha.
Rakkoolee damichaa furuuf mootummaan tarsiimoo loojastiiksii biyyoolessaa qopheessuun hojjechaa jira jedhaniiru ministirri Ministeera Geejibaa aadde Daagmaawiit Moogas.
Daayreektarri Abbaa Taayitaa Dhimmoota Maariitaayimii obbo Abarraa Makoonnan sirni loojastiiksii kanaan duraa jajjabeessaa hin turre jedhan.
Gara damee indaastiriitti akka guddatu hojjetamaa jiraachuus eeraniiru.
Oofiisarri olaanaan Dhaabbata Tajaajila Geejiba Galaanaa fi Loojastiiksii obbo Roobaa Magarsaan dameen dhuunfaa dabalaa dhufuu isaatin deeggaramuu qaba jedhan.Waltajjiin marichaa haala mijeessummaa Baankii Addunyaatti speeshaaliistii damee dhuunfaa Faantuu Faariisin gaggeeffameera.
Yuunvarsiitii Finfinneerraa Dooktar Maatewoos Hinsarmuu fi Pireezedaantiin Hawaasa Loojastiiksii aadde Eelsaabeex Geetaahuunis mari'attummaadhan dhiyaataniiru.
Hojii daldalaa mijataa fi si'ataa taasisuu kan dandeessisu tajaajilli elektirooniiksii daldala Poortaalii biyyaalessaa ifoomera.
Tajaajilli kun lammiileen intarneetii fayyadamuun tajaajila eeyyama ijaarsaa, hojii daldalaa, adeemsa kenniinsa eeyyama daldalaa fi odeeffaannoo onlaayiniin tajaajila fooddaa tokkoo akka argataniif kan qophaa'edha jedhame.
Tajaajilli elektirooniksii daldalaa Poortaalii biyyaalessaa kun Ministeerri Innooveeshinii fi Teeknooloojii dhaabbilee deeggartootaa waliin ta'uun kan qopheesse akka ta'e ibsameera.
Tajaajjilli kun hojii daldalaa ammayyeessuu fi si'ataa sadarkaa idil addunyaatti dorgomaa ta'e taasisuuf ajandaa mootummaan qabate keessa isa tokko ta'uu Ministir deettaan Ministeera Innooveeshinii fi teeknooloojii Dooktar Ahimaddiin Muhammad ibsaniiru.
Hojimaatichi sirna daldalaa sadarkaa addunyaatti dorgomaa taasisuurra darbee, baasii, yeroo fi humna qusachuun sosochii invastimantii biyyattii ammayyeessuu keessatti shoora olaanaa qaba jedhameera.
Imala biyyattiin gara odeeffaannoo diijiitaalaatti gochaa jirtus ni milkeessa jedhan.
Poortaaliin Biiznasii kun gama koodii QR fi marsariitii (www.eservices.gov.et/business/hom) afaan Amaariffaa fi Ingiliffaan kan qophaa'e yoo ta'u, yeroo itti aanu afaanoota biyyattii biroon eegaluuf hojjetamaa jiraachuu ragaan Ministeera Innooveeshinii fi Teeknooloojii FDRI irraa argame ni muul'isa.Qaala'iinsa jireenyaa tasgabbeessuuf hojjechaa jiraachuu Ministeerri Daldalaa fi Indaastirii FDRI beeksise.
Ministeerichi dhaabbilee, caasaalee mootummaa hanga gadiitti jiruu fi hawaasa waliin ta'uun daballii gatii fi qaala'iinsa jireenyaa ittisuuf hojjechaa jiraachuu beeksiseera.
Daldaltoota seeraan ala daballii gatii taasisanii fi faddaaltota seeraan alaa to'achuuf hojii hojjetameen, Oromiyaatti faddaaltoota fi daldaaltoota seeraan alaa kuma 14 fi 961, Finfinneetti kuma 17 fi 182, Amaaraatti kuma 53 fi 126, naannoo Ummattoota Kibbaatti kuma 6 fi 320 fi Beeniishaalgul Guumzitti 150 irratti tarkaanfiin bulchiinsaa fudhamuu ibsameera.
Magaalaa Finfinneetti opporeeshiinii guyyoota sadiif gaggeeffameen kuduraa fi muduraa konkolaattoota 59, xaafii fi qamadii konkolaattota 52 fe'amanii seeraan ala gurgurtaaf dhiyyaachuura turan to'atamaniiru.
Kuduraaalee fi midhaan dheedhiin to'ataman kunneen gama waldaalee hojii gamtaa fi shamattootaan gatii madaalawaan jiraattootatti akka gurguraman godhameera jedhame.
Dhaabbilee, waldaalee, shamattoota, daldaltootaa fi faddaaltota seeraan alaa qaala'iinsa jireenyaaf sababa ta'an adda baasuun xiyyeeffannoon irratti hojjechaa jiraachuu ragaan ministeericharraa argame ni muul'isa.
Bulchiinsi magaalaa Finfinnee daballiin gatii taasifamee fi hanqinni boba'aa tokkollee kan hin jirre beeksiseera.
Buufataalee boba'aa fi qaamolee biroo dhiyeessii boba'aarratti rakkoo uuman to'achuun cimee kan itti fufu ta'uu Biiroon Daldalaa Finfinnee beeksiseera.
Tibba kana magaalichatti hanqinni boba'aa muudateera jechuun buufataalee boba'aa tokko tokkotti hiriirri konkolaattotaa muul'achaa jiraachuu hogganaan biirichaa obbo Abdulfattaa Yesuuf ibsaniiru.
Hordoffii taasifameen dhuma baatii kanaa yaaliin daballii gatii fi boba'aa dhoksuu jiraachuu himaniiru.
Magaalichati daballiin gatii taasifamee fi hanqinni boba'aa tokkollee akka hin jiraanne ibsaniiru.
Sirna hordoffii fi to'annoo cimsuun rakkoo uummame yeroo gabaabaa keessatti sirreessuuf xiyyeeffannoon kan hojjetamu ta'uu obbo Abdulfattaan ibsuu isaanii ragaan Waajjira Prees Sakreetaariyaatii magaalichaarraa argame ni muul'isa.
Dhaabbanni Raashiyaa "X5" oomisha abaaboo Itiyoophiyaa bituufi.
"X5" oomisha abaaboo Itiyoophiyaadhaa gara Raashiyaatti erguufi.
Dhaabbanni Raashiyaa oomisha nyaataa gurguruun beekamu "X5", oomisha abaaboo Itiyoophiyaadhaa gara Mooskoow erguufi.
Dhaabbatichi karaa RVI oomishicha gara Mooskoow kan ergisiisu.
Oomishti ergamu kan Afriiflooraati.
Oomishaaleen abaaboo sadarkaa isaanii eeggatan kanneen Paayterookaa fi Peereekreestook magaalaa Mooskootti gabaadhaf dhiyaatu.
Dhaabbanni Raashiyaa kun abaaboo Itiyoophiyaadhaa gara Mooskootti erguudhan kan jalqabaa ta'a jedhameera.
Godina Shawaa Lixaa aanaa Dirree Incinniitti meeshaaleen koontiroobaandii to'atamaniiru.
Meeshaaleen to'ataman konkolaataa fe'umsaatin dabarfamaa tureera.
Bunni kuntaalli 51, boba'aa barmeeliin 17, zayitiin nyaataa abbaan liitirri 20 soddomni, abban liitira sadii 12 fi sukkaarri kuntaalli 7 qabameera.
Meeshaan koontiroobaandii kun gara magaalaa Ambootti osoo geejibsiifamaa jiruu to'atamuu Waajjirri Poolisii Aanaa Dirree Incinnii beeksiseera.
Konkolaachistoonni meeshaalee kana dabarsaa turan poolisii jalaa kan miliqan ta'uu fi eenyummaan isaanii ammaaf kan hin beekamne ta'uu ragaan Waajjira Koominikeeshinii Mootummaa Aanaa Dirree Incinniirraa argame ni muul'isa.
Dargaggoon lammii Indooneezhiyaa gogaa luka lukkuurraa kophee hojjeteera.
Indooneezhiyaatti jiraataa magaalaa Baanduuk kan ta'e Nuurmaan Fariyeekaa dargaggoo umrii waggaa 25ti.
Dargaggichi gogaa luka lukkuu fayyadamuun kophee hojjeteera.
Abbaan Fariyeekaa gogaa luka lukkuurraa kophee akka hojjetuuf yaada dhiyeessafii ture.
Innis gorsa abbaasaa fudhachuun bara Faranjootaa 2017 yeroo jalqabaaf gogaa luka lukkuurraa kophee hojjeteera.
Gogaan luka lukkuu gogaa bofaa fi naachatiin walfakkaata.
Amala shaakarrraa'aa waan qabuuf.
Fariyeekaa fi abbaa isaa dabalatee namoonni 5 hojicha hojjetaa jiru.
Namoonni kanneen amma guutumaa guututti gogaa luka lukkuurraa kophee hojjetaa jiru.
Kophee takka hojjechuufis lukkuu 45 akka gaafatu ibsu.
Kophichi wayita gabaarra oolu gatii Doolaara 35 hanga 40 baasuu danda'a jedhameera.
Kophichis maamiltoota biratti jaalatamuu dargaggichi ibseera.
Bulchiinsi Godina Addaa Oromiyaa Naannawa Finfinnee abbootii qabeenyaa alseerummaan hojii albuudaa irratti bobba'an ittise.
Bulchaan Godina Addaa Oromiyaa Naannawa Finfinnee obbo Girmaa Hayiluu fayyadamummaa ummataa fi gaaffii hoji dhabdummaa hawaasa biraa ka'u hundeerraa deebisuuf hojjechaa jira jedhan.
Bu'uuruma kanaan abbootii qabeenyaa oomisha cirrechaa aanaalee godinichaa keessatti fayyadamummaa hawaasaa fi dargaggoota naannoo cinaatti dagachuun qaxxaamuraan duroomuuf hojjechaa jiran irratti tarkaanfii fudhatamuu himaniiru.
Aanaalee godinichaa; Barrak, Sabbataa Awwaas fi Sulultaa keessatti saamicha qabeenyaa uumamaa alseerummaa bakka jirutti ittisuun karaa sirna qabeessa ta'een hawaasnii fi dargaggoowwan godinichaa fayyadamummaan isaanii akka mirkanaa'uuf bulchiinsi godinichaa xiyyeffannoon hojjechaa jira.
Akka Kominikeeshiniin Godina Addaa naannawaa Finfinee beeksiseetti, kana milkeessuuf dargaggoowwan gurmaa'uun rakkoo dinagdee hiikkachuuf abbootii qabeenyaa irraa maashina kireeffachuun abbumman akka hojjetan ni taasifama jedhameera.
Abbootiin qabeenyaas saamicha fi lafa qotee bulaa karaa seeranalaan babal'ifatan irraa akka of qusatanis hubachiisaniiru.
Waldaaleen Hojii Gamtaa Shamattootaa magaalaa Finfinneetti gabaa tasgabbeessuuf hojjechaa jiraachuun ibsame.
Hoggansi Biiroo Daldalaa Finfinnee fi dhaabbilee waamamoon hoggansa Waldaalee Hojii Gamtaa Shamattootaa waliin daawwii gabaa taasisaniiru.
Hogganaan biirichaa obbo Abdulfattaah Yasuuf hojiin waldaaleen hojjechaa jiran jajjabeessaa ta'uu ibsanii, dhiyeessiin oomishootaa fi meeshaalee hawaasni baay'inaan barbaaduu akka dabalu dhaamaniiru.
Ariitii fi gatii madaalawaadhan oomishaalee dhiyeessuun ni barbaachisas jedhan.
Naannolee fi warshaalee waliin hidhata uumuun hawaasa tajajailuuf akka hojjetanis gaafataniiru.
Xaafii, qullubbii adii, loomii, timaatima, barbaree fi oomishaaleen warshaalee gatii madaalawaadhan dhiyaachaa jiraachuu Prees Sakreetaariyaatiin Magaalaa Finfinnee beeksiseera.
Naannoo Amaaraatti dhaabbilee daldalaa daballii gatii seeraan alaa taasisan 925 irratti tarkaanfiin fudhatame.
Daldaltoonni tarkaanfiin irratti fudhatame Vaayirasii koroonaa sababeeffachuudhan daballii gatii hin malle taasisaniiru jedheera Biiroon Daldalaa fi Misooma Naannoo Amaaraa.
Gochaa akkanaa hordofuu fi to'achuuf gareen to'annoo amma aanaatti hundaa'uunis eerameera.
Shakkamtoonni 16 to'annaa jala oolanii qorannaan irratti gaggeeffamaa jira.
Tamsa'ina vaayrasichaa ittisuuf hojjetamaa kan jiru yammuu ta'u, hanqinni alkoolii fi haguuggii fuulaa fi funyaanii jiraachuun ibsameera.
Naatnaa'eel Xigaabuutu gabaase.
Magaalaa Finfinneetti daldaltoota weerara Vaayirasii koroonaa sababeeffachuun daballii gatii taasisanirratti tarkaanfiin fudhamuun itti fufeera.
Bulchiinsi magaalichaa sababa weerara vaayrasichaatin hanqinni dhiyeessii meeshaalee fi daballiin gatii akka hin muddanne koree hundeessuun hordoffi fi to'annoon taasifamaa jira jedhame.
Koreen kun guyyoota darbanitti dhaabbilee daldalaa kuma 14 irratti to'annoo fi hordoffii taasiseera.
Haaluma kanaan gosoota omishaalee 11 fi faarmaasiiwwan 12 dabalatee dhaabbilee daldalaa 768 irratti tarkaanfiin fudhatamuu hogganaan Biiroo Daldalaa Finfinnee obbo Abduulfattaa Yesuuf himaniiru.
Dhaabbileen kanneenis warreen daballii gatii hin mallee taasisan, gamtaan gatii murteessan, oomisha kuusanii fi dhoksaniidha jedhan.
Dhaabbiilee fi daldaltoota rakkoo uumuun haaluma badii isaaniin tarkaanfii bulchiinsaa dabalatee hanga saamsuutti fudhatamuu ragaan Waajjira Seekteeriyaat Preesii Finfinneerraa argame ni muul'isa.
Magaalaa Laga Xaafoo Laga Daadhiitti sukkaarri seeraan alaa kuntaalli 865 to'atamuu waajjiri poolisii magaalichaa beeksise.
Waajjirichatti qorataan yakkaa fi ittisa balaa tiraafikaa gargaaraa saajiin Addisuu Iinsaa, sukkaarri eeyaamni isaa warshaa sukkaaraa Fincaa'aa hanga Finfinnee ture konkolaataan fe'amee Finfinnee darbuun iddoo biraatti osoo imalaa jiruu to'atamuu ibsaniiru.
Sukkaarri Birrii miililyoona 1 fi kuma dhibba 7 ol baasu seeraan ala geejibsiifamaa ture to'atamuun mootummaaf galii yoo ta'uu, Konkolaachiiftoonnis to'annoo jala ooluun adabbiin itti laatameera jedhame.
Oduu biroon godina Shawaa Bahaa aanaa Adaamaatti loon seeraan alaa 54 to'annoo jala oolaniiru.
Loon kunneen godina Arsiirraa ka'uun seeraan ala fe'amanii osoo geejibsiifamaa jiranuu to'atamuu waajjiri Gabaa aanaa Adaamaa beeksiseera.
Daldaltoonni loon kanneen oofaa turan warreen eeyyama daldalaa hin qabne akka ta'anii fi yeroo ammaa to'annoo seeraa jala jiraachuun ibsameera.
Magaalaa Finfinnee kutaa bulchiinsa Yekkaatti barbareen seeran ala kuufame kuntaalli 200 to'atame.
Kutaa bulchiinsa Yekkaa aanaa 10 iddoo addaa Saalayshii fi gooxii Goohi jedhamutti barbeen kuntaallii 200, Qullubbii Adiin kuntaalli 15 fi Ashaboon kuntaalli 5 seeran ala kuufame ture to'atamuu Koomishiniin Poolisii magaalichaa beeksiseera.
Gochichi gocha ta'e jedhamee faayidaa hin malle argachuu fi uummata jeequuf kan raawwatame ta'uu ajejaan buufata poolisii naannoo Kotabee Komaandar Bayyanaa Dheereessaa dubbataniiru.
Hawaasni gochaa akka kanaarraa of qusachuu akka qabuu fi yakka kamuu ittisuuf Poolisii waliin dhaabbachuu akka qabu Koomishiniin Poolisii magaalaa Finfinnee waamicha dhiyeessera.
Waggoottan shanan dhufanitti Oromiyaarraa oomisha Abuukaadoo alatti erguuf hojjetamaa jiraachuu Pireezedaantiin mootummaa naannoo Oromiyaa obbo Shimallis Abdiisaa himaniiru.
Jilli obbo shimallisiin durfamu qophii sanyii filatamaa Abuukaadoo buufata biqiltuu godina shawaa Bahaa aanaa Adaamaatti misoomaa jiru daawwateera.
Pireezedaanti Shimallis hojiin sanyii filatamaa Abuukaadoo kun saffisaan godinaalee Oromiyaa oomisha abuukaadoof mijataa ta'anitti babal'achuu akka qabu ibsaniiru.
Waggoottan shanan dhufan keessatti Abuukaadoo sanyii filatamaa baayy'inaan oomishuun gabaa alaaf dhiyeessuuf xiyyeeffannoo addaan hojjetamuu akka qabu dubbataniiru.
Misooma Abuukaadoorratti hojjechuun diinagdee qonnaan bulaa guddisuuf qaamni hundi tumsa barbaashisu gochuu akka qabu obbo Shimallis dhaamuu isaanii ragaan Biiroo Qonnaa fi qabeenya uummamaa Oromiyaarraa argame ni muul'isa.
Naannoo Oromiyaatti dhaabbilee daldalaa weerara Vaayirasii koroonaa sababeeffachuun seeran ala daballii gatii taasisan 1085 irratti tarkaanfiin fudhame.
Mootummaan naannoo Oromiyaa dhaabbilee daldalaa dhibee Koroonaa sababeeffachuun oomisharratti gatii dabalalan kuma 1 fi 85 saamseera.
Namoonni 13 ammoo seeratti dhiyaataniiru.
Akka naannichaatti tatamsa'ina Vaayirasii koroonaa to'achuuf sadarkaa hundatti koreen hundaa'ee hojii qabatamaa keessa galuu ibsameera.Koreen kun dhibee koroonaa to'achuuf of eeggannoo taasifamuu qaburratti ummataaf odeeffannoo kennuu fi hubannoo uumuurratti xiyyeeffannoon hojjechaa akka jiru ibsameera.
Gama biraatiin ammoo korichi seera-maleessummaa rakkoo fayyaa hawaasaa idil-addunyaa mudate hordofee uummamu to'achuuf hojjechaa jira.
To'annoo fi hordoffii hanga guyyaa har'aatti taasifameen naannichatti dhaabbileen daldalaa kumni 1 fi 85 seeraan ala oomishaalee irratti gatii dabalan saamsamaniiru.
Akka Biiroon Dhimmoota Koominiikeeshinii Mootummaa naannichaa ibsetti, eeruu ummataa fi deeggarsa qaamolee nageenyaan tarkaanfiin fudhatamuu eegale cimee itti fufa jedhame.
Seera maleessummaa sababa kanaan raawwatu ittisuuf qaamooleen hundi gumaacha irraa eegguma taasisuu akka qabu waamichi dhiyaatera.
Mootummaan naannoo Oromiyaa dhaabbilee daldalaa seeraan ala daballii gatii taasisan 1,085 irratti tarkaanfii fudhate.
Dhaabbileen kanneen tamsa'ina Vaayirasii koroonaa sababeeffachuudhan gatii madaalawaadhan hawaasaf tajajaila laachuu osoo qabanii, daballii seeran alaa taasisaniiru.
Dhaabbileen daldalaa 1,085 kan saamsaman yammuu ta'u, daldaltoonni 13 seeraf dhiyaataniiru.
Naannichatti vaayrasicha ittisuuf koreen sadarkaa sadarkaadhan hundaa'ee hojjechaa jiraachun ibsameera.Hubannaa hawaasaa cimsuufis hojjetamaa jira.
Daldaltoota seeraan ala daballii gatii taasisan irratti tarkaanfiin fudhatamu cimee kan itti fufu ta'as jedhameera.
Hawaasnis deeggarsaa fi tumsa akka taasisu mootummaan gaafateera.
Dhaabbilee daballii gatii hin malle taasisan, oomisha qulqullina isaa hin eeggannee fi maddisaa hin beekamne gurguraa turan irratti tarkaanfiin fudhatame.
Abbaan Taayitaa Bulchiinsaa fi To'annoo Nyaata, Dawaa fi Kunuunsa Fayyaa Finfinnee akka beeksisetti, dhaabbilee kuusaa qorichaa gochaa akkanaa raawwachaa turan 37 irratti tarkaanfiin saamsaa fudhatameera.
Dhaabbilee 24f ammoo akeekkachiisni kennameera.
Dhaabbileen kanneen oomishaalee weerara Vaayirasii koroonaa ittisuuf gargaaran irratti gatii dabaluudhan gurguraa kan turanidha.
Oomishaalee qulqullina isaanii hin eeggannee fi maddi isaanii hin beekamnes gabaadhaf dhiyeessaniiru.
Dhaabbilee kuusaa qorichaa magaalaa Finfinnee keessatti argaman 940 keessaa 725 irratti to'annoon gaggeeffameera.
Namni dhuunfaa sukkaaraa fi keemikaala biyyee diimaa waliin makuun damma jechuun gurguruuf qopheesse to'atameera.
Namichi kun magaalaa Finfinnee Boolee aanaa 11 iddoo Arraabsaa Lammii jedhamutti sukkaaraa fi keemikaala biyyee diimaan makuun damma jechuun gurguruuf wayita turetti harkaa fi harkatti to'atamuu Koomiishiniin Poolisii Finfinnee beeksiseera.
Dhimmicha waliin walqabatees shakkamaan tokkoo to'annoo jala ooluun qorannoon taasifamaa jiraachuun himameera.
Namtichi mana jireenyaa guutuu dhunfaatti kireeffachuun hojii seeran alaa yommuu hojjatu to'annoo jala ooluu kan danda'e sakatta'iinsa poolisiin shakkiidhan taasiseeni jedhameera.
Kutaa magaalaa Boolee aanaa 11tti itti gaafatamaan Waajjira Daldalaa fi Indaastirii obbo Adnaw Waldeen, namichi Markaatoo dabalatee iddoowwan birootti damma jechuun hojii yakka kana hojjetaa tureera jedhan.
Magaalaa Goondar kutaa bulchiinsa Azazootti Doolaarri sobaa kumni dhibbi 8 fi kumni 73 fi 900 to'atamu poolisiin beeksise.
Eeruu ummatarraa dhufeen Doolaarri sobaa kun to'atamuu bulchiinsa magaalichaatti itti gaafatamaan waajjira poolisii buufata 5ffaa Inispeektar Chaalachaw Yeneenahi himaniiru.
Namni dhuunfaan tokko garee isaa guutuu waliin to'annoo jala ooluus ibsaniiru.
Shakkamaan kun iddoo garaagaraatti maqaa addaddaa fi waraqaa eenyaa garaagaraan waamamaa kan turee ta'uu ibsameera.
Maallaqa kana waliin naasiin kiiloogiraamni 9, faayaaleen, albuudoonni fi maashinni doolara sobaa baayy'isu qabamuu isaa Miidiyaan naannoo Amaaraa gabaaseera.
Jilli garee daldalaa Jibuutii Zoonii Industirii Bahaa fi Buufata Gogaa Mojoo magaala Duukamitti argamu daawwateera.
Itiyoophiyaatti daawwanaarra kan jiru jilli garee preezdaantii Mana Maree Daldalaa Jibuutiin duurfamu guyyaa har'aa Zoonii Industirii Bahaa daawwateera.
Jilichi daawwannichaan Zoonii Industirii Bahaa keessatti kan argamu dhabbata Saansheng Faarmaatikaalii fi Yuhaan Seeraamiiksii daawwateera.
Dabalataanis miseensonni garichaa sosochii hojii Buufata Gogaa Mojoo daawwataniiru.
Pireezedaantiin mana marichaa Yesuuf Muusaa Itiyoophiyaa qarqara galaanaa otuu hin jiraatin sosochiin hojii buufata gogaarratti taasiftu kan jajjabeeffamudha jedhan.
Gorsaan addaa itti aanaa preezdaantii mootummaa naannoo Oromiyaa Amiin Jundii gama isanitiin hariiroon Itiyoophiyaa fi Jibuutii damee lojistiikiirratti qaban caalumatti cimsuuf hojjetamaa jiraachu himaniiru.
Jilli garee daldalaa Jibuutii Paarkii Industirii Adaamaa fi giddugala industirii biroo ni daawwatu.
Baankiin daldala Itiyoophiyaa wiirtuu diijitaalaa biyyattiif kan jalqabaa ta'e guyyaa har'a baneera.
Wiirtuun diijitaalaa haaraan kun maashinoota maallaqa kaffaluu fi fudhatu (ATM) 20 ol iddoo tokko kaa'uun  maammiltoonni haala salphaan tajaajila akka argatan ni taasisa jedhame.
Wiirtichi magaala Finfinnee naannoo Maganaanya gamoo Hiddaaserratti kan baname.
Sirna baniinsa wiirtuu diijitaalaa kanaarratti Preezdaantii fi hojii raawwachiisaa olaanaan Baankii Daldala Itiyoophiyaa obbo Baacaa Giinaa argamaniiru.
Baankiin Daldala Itiyoophiyaa yeroo ammaa kana dameewwan kuma 1 fi 560 ta'anii fi maammiltoota miiliyoona 5 ol horachuu isaa ragaan baankicharra arganne ni muldhisa.
Ijaarsi Piroojaktii misooma sukkaaraa Xaanaa Balas haala gaarirra akka jiru ibsame.
Piroojaktichi rakkoo qulqullina ijaarsaa fi harkifannaan maqaan isaa ka'aa tureera.
Yaata'uutii Piroojaktichi amma sadarkaa gaarirra jiraachuu boordiin Koorporeeshinii Sukkaaraa Itiyoophiyaa, hoggansii fi gaazexeessitoonni raawwii Piroojaktichaa daawwataniiru.
Piroojaktichi bara 2003 Koorporeeshinii Injiinariingii Sibiilotaa Itiyoophiyaa duraanitiin kan eegalame yammuu ta'u, jidduudhan harkifannaan isa mudatee bara 2010 ammoo akka adda citu taasifameet ture.
Irra deebiin hojichi akka xumuramu bara 2011 koontiraaktara biraatif akka laatamu taasifameet ture.
Dhaabbanni Chaayinaa Kaasiim(CAMC) Fulbaana darbe waliigaltee mallatteessuun hojii ijaarsaa eegaleera.
Ijaarsa kanaan dura rakkoo qulqullinaa qabu gariinii fi guutummaan diiguun akka haaraatti ijaaraa jira.
Hoji raawwachiisaa olaanaan Koorporeeshinii Sukkaaraa Itiyoophiyaa obbo Wayyoo Roobaan ijaarsichi %67 qaqqabuu ibsaniiru.
Bara 2013 kan xumuramu ta'uus ibsaniiru.
Fireehiywat Saffiiwtu gabaase.
Birriin miiliyoona 100 ol baasii kan itti ta'e Buufanni Gogaa Warataa marsaan jalqabaa torbee dhufu eebbifama.
Dhaabbata Tajaajila Lojistikii Galaanaa fi Geejjiibaa Itiyoophiyaatti hojii raawwachiisan itti annaa damee buufataa fi tarminaalaa obbo Iwunatuu Taayyee akka ibsanitti misoonni buufata buufata gogaa biyyattiin qabdu gara saddeetitti ol guddiseera.
Waliigalaan lafa heektaara 25 uwwisa kan qabu buufanni gogaa Warataa marsaan jalqabaa ijaarsi isaa lafa heektara 3 irratti xumuramee torbe dhufu akka eebbifamu himaniiru.
Heektarri hafaan ammoo baroota dhufanitti kan misoomaan yoota'an, dandeettin buufata gogaa keessuumeessu danda'u dacha saddeettin ni guddisa jedhameera.
Ijaarsi isaa bara 2011 kan eegale buuffanni gogaa Warataa basin Birrii miiliyoona 100 ol itti ba'eera jedhame.
Yeroo ammaa kana buufanni gogaa Dirree Dhawaa ijaarsa kan jiru yoo ta'u, buufanni gogaa Maqaalee dizaayniin isaa bara kana dhumuun bara itti aanuu ijaarsi isaa ni eegala jedhaniiru.
Wiirtuun olaanaan buufata gogaa Mojoo Birriin miiliyoona 100 ramadameefi misooma kan jiru yoo ta'u, deeggarsa Baankii Idil Addunyaara Birrii miiliyoona dhibba 1 fi miiliyoona 50 aragameen dabalaatan heektaara 30 misoomsuuf hojjetamaa jirachuu ibsaniiru.
Manni nyaata gosoota annaanii 207 qopheessuun maamiltootaa isaaf dhiyyeessuun galmee dinqisiisoo addunyarratti galma'eera.
Afrikaa kibbaatti magaalaa Keeptaawuunitti mannii nyaata Giibsaan ulagaa kan gutee fi fayyidalee adda addaa kan of keessaa qabu gosoota annaanii 207 qopheessuun gaba dhiyeessuun isaa hedduun ajabsifameera.
Mannii nyaatichaa galmee dinqisiisoo addunyaarratti galma'uuf waggaa tokkoo fi walakkaa qophii taasisaa turuusa beeksiseera.
Tibba darbe bakkaa abbootiin murtii galmee dinqisiisoo addunyaa argamanitti sagantaa gosoota annaanii hunda tokkoo tokkoon itti agarsiisuusa qopheesseera.
Israa'eelitti waltajiin buna Itiyoophiyaa beeksisuu gaggeeffameera.
Israa'eelitti ergama addaafi ambaasaaddarri guutuun FDRI Ambaasaaddar Rattaa Alamuu biyyoonnii lamaan hariiroo damee daladalarratti cimsuu qabu jedhaniiru.
Israa'eelitti bunni Itiyoophiyaa akka beekkamuu fi gabaa bal'aa akka argatuuf hawaasaa daldalaa Israa'eel waliin hojjechuuf qophii akka qaban ibsaniiru.
Ministeera dhimma ala Israa'eelitti daayraketarri kutaa Kibbaa fi Bahaa Afrikaatti Ambaasaaddar Hiiheel Viilaan, hariiroo obbolummaa biyyoota lameenii dabalataan daldala wal jijjiiruu fi walin hojjeechuu akka danda'aan ibsaniiru.
Dameen daldalaa Israa'eel buna Itiyoophiyaa beeksisuu fi hariiroo daldala cimsuun gahee guddaa akka qabatuuf motuummaan deeggarsaa ni taasisaa jedhameera.
Hojii gaggeessaan Mana mare daldalaa Afrika Israa'eel doktar Ayyalaa Wiitinaar, hawaasa daldalaa biyyoota lameen gidduutti hariiroo cimsuun buna Itiyoophiyaa gara gaba Israa'eelitti dhiyyessuun akka danda'amuus dubbataniiru.
Waltajjicharratti Israa'eel buna Itiyoophiyaarraa fidduu guddiisuuf daldaltoonni buna biyyoota lameenii walitti dhiyeenyaan hojjeechuu akka qaban himamuu ragaan Israa'eelitti imbaasii Itiyoophiyaarraa argame ni muldhisa.
Itiyoophiyaan damee siiviil aaviyeeshiniitin raawwii gaarii galmeessisteetti jedhame.
Jilli Dhaabbata Siiviil Aaviyeeshinii Addunyaa torbee tokkoof raawwii Abbaa Taayitaa Siiviil Aaviyeeshinii Itiyoophiyaa gamaaggameera.
Raawwii hojichaa har'a wayita dhiyeessettis Itiyoophiyaan damichaan sadarkaa gaarirra jiraachuu ibseera.
Gorsaan jilichaa Usmaan Keemoo Maajaang raawwiin abbaa taayitichaa bara 2019 %73.2 irraa 91.78tti ol guddateera.
Gabaasni gamaaggamichaa yammuu dhiyaatutti hoggansi Daandii Qilleensaa Itiyoophiyaa, ooppireetaroonni dhuunfaa, hoggansi abbaa taayitichaa argamaniiru.
Baatiiwwan 6n darbanitti daldala alaa irraa galiin Doolaarri biiliyoonni 1.33 argamuu Ministeerri Daldalaa fi Indaastirii beeksise.
Baatiiwwan 6n darbanitti daldala alaa irraa galii Doolaara biiliyoona 1.66 argachuuf karoorfamee, Doolaarri biiliyoonni 1.33 argamuu isaa Ministeerri Daldalaa fi Indaastirii ifoomsera.
Galiin daldala alaa irraa argame kun kan bara darbe yeroo walfakkaatun yoo madaallame %10 caalmaa qaba jedhameera.
Galiin kun caalmaatti oomisha damee qonnaa, maanufaakchariingii fi albuuda irraa argamuun isaa himameera.
Baatiiwwan 6n darbanitti hojimaata ammayyaa diriirsuu fi tajaajila si'ataa kennuuf bal'inaan hojjetamaa turuu ministeerichi ibseera.
Buufanni boba'aa Taaf Ooyil Itiyoophiyaan baasii Birrii miiliyoona dhibba 4 fi miliyoona 50n mooraa Daandii Qilleensaa Itiyoophiyaa keessatti ijaarramaa ture ebbifameera.
Kuusichi booba'aa liitira miliyoonaa 6 qabaachu danda'a jedhameera.
Ijaarsi buufatichaa waggaa lama kan fudhate yammuu ta'u kaleessa ebbifameera.
Sirna ebbichaa irratti ministir deettaan Ministeera Daldalaa fi Industirii obbo Takkaa Gabrayyas, ministir deettaan Ministeera Geejjibaa aadde Muluu Gabra Igzaabiheer, hoji gaggeessaa oolaanaan Dhaabbata Eerpoortota Itiyoophiyaa obbo Iskindir Alamuu fi Pireezedaantiin dhaabbatichaa obbo Tinsaa'ee Akliiluu argamuun ifatti ebbisiisaniiru.
Kuusichi xiyyaarotaaf boba'aa ga'aa ni dhiyeessa jedhameera.
Kuusaan boba'aa kun namoota 350 carraa hojii ni uuma jedhaniiru.
Taaf Ooyil Itiyoophiyaan bara 2004 kan hundaa'ee yoo ta'u, biyyattiitti bufataa boba'aa 74 qaba.
Dhaabbanni Geejjiba Galaanaa fi Tajaajila Loojastiiksii Itiyoophiyaa baatiwwan 6n darbanitti bu'aa Birrii biiliyoona 1.22 argachuu beeksise.
Dhaabbatichi baatiiwwan 6n darbanitti tajaajila maamiltootaaf kennu irraa taaksii dabalatee Birrii biiliyoona 1 fi miiliyoona dhibba 1 fi miiliyoona 75 walitti qabuuf karoorfatee Birrii biiliyoona 1.22 ol walitti qabuu beeksiseera.
Bu'aan argame kun kan bara baajataa darbeen yoo madaalamu % 46.5 caalmaa qabaachuu itti aanaan hojii gaggeessaa olaanaan tajaajila damee koorporeetii obbo Wandimmuu Danbuu dubbachuu isaanii ragaan dhaabbatichaarraa argame ni mul'isa.
Boqonnaan jalqabaa tajaajila buufata gogaa Warataa xumuramuun tajaajilaaf qophii ta'uu Dhaabbanni Geejjiba Galaanaa fi Tajaajila Loojastiiksii Itiyoophiyaa beeksise.
Biyyattiif tarminaala buufata gogaa 8ffaa kan ta'e buufanni gogaa Warataa al ergii fi galchuuf tajaajilu bara darbe baatii Bitoottessa ijaarsi isaa eegalamee ture.
Lafa hektaara 3 irratti Birrii miiliyoona dhibba 1n ijaarramaa kan ture boqonnaan jalqabaa guutumatti xumuramuun tajaajilaaf qophii ta'uun isaa ibsameera.
Ijaarsi boqonnaa jalqabaa buufata gogaa Warataa tajaajila yeroo eegale guyyaatti koonteenaroota 937 keessummeessuu akka danda'u daayreektarri koominikeeshinii dhaabbatichaa obbo Ashabbir Nootaa himaniiru.
Waggaatti osoo wal irra hin kaa'amni lafa irratti qofa konteenaroota kuma 16 fi 868 keessummeessuu akka danda'us ibsaniiru.
Ijaarramuun buufata kanaa faayidaa diinagdee hedduu qabaachuu obbo Ashabbir himaniiru.
Daldala alaa kallattii Sudaaniin gaggeeffamu cimsuuf shoora olaanaa qaba jedhaniiru.
Ijaarsi waliigalaa buufatichaa lafa hektaara 21 irra kan qubatu yoo ta'u, guyyaan konteenaroota kuma 5 fi 355, waggaan ammoo Konteenaroota kuma 96 fi 390 keessummeessuu akka danda'u daayreekteerrichi ibsaniiru.
Ogeessi tarminaan buufatichaa obbo Asmaamaaw Kaasaw akka ibsanitti buufata kanaaf bu'uraaleen misoomaa hundi geettameera.
Ijaarsi isaa baatii Hagayyaa bara 2011 xumumu osoo qabu sababoota garagaraan hanga ammaatti turee jira jedhan.
Buufatichi yeroo ammaa hojjettoota 29 carraa hojii dhaabbii, hojjettoota kuma 1 fi 463f ammoo carraa hojii yeroo uumee jira jedhan.
Buufatichi Gurraandhala dhufu hojii kan eegalu ta'uu isaa ragaan Ministeera Geejjibaa FDRI irraa argame ni mul'isa.
Oomishti Gabaa Itiyoophiyaa baatii 6tti oomisha Birrii biiliyoona 17.5 walbichisiisera.
Oomisha meetriik toonii 338,253 gabaadhaf dhiyeessuun Birrii biiliyoona 17.52 walbichiisiisuu beeksiseera.Oomishti Gabaa Itiyoophiyaa ibsa Faanaa Broodkaastiing Koorporeetif ergeen akka beeksisetti, raawwichi karoorasaarraa caalmaa %5, kan bara darbe yeroo walfakkaataarrammoo caalmaa %28 akka qabu eerera.
Kana keessaa bunni %45, saliixiin %31, shaatarri %10, maashoo magariisaan %8, boloqqeen %5 qabaachuu beeksiseera.
Wiirtuleen odeeffannoo 66 guutuu biyyattiitti hojii eegalchiifamuus ibseera.Baasii mankuusaaf baasaa ture hambisuuf mankuusaawwan ijaarsisaa jiraachuus eerera.
Omishaalee Itiyoophiyaan Gabaa Alaaf dhiyeessitu keessaa Sadarkaa 1ffaa irratti kan argamu Bunni rakkoo qulqullina Oomishaa fi daldala seeraan alaa Damiicha keessa jiru irraa kan ka'e biyyaafis ta'e Qonnaan bultootaaf bu'aa barbadamu argamsiisa hin jiru.
Mootummaan Rakkoo kana furuuf qonnaan bultoonni dhuunfaa fi waldaan gurma'anii buna isaanii gabaa alaaf akka dhiyeefataniif hojjechaa jira.
Godinaalee Oromiyaa Buna Baayyinaan Omishan fi Gabaa Gidduu Galeessaaf dhiyeessaa jiran keessaa bakka Argama bunaa Koofii Arabiikaa kan taatee Godinni Jimmaa  ishee tokko .
Kaaliid Shifaa fi maatiin isaa qonnaan bultoota Godina Jimmaa  Aanaa Gommaa bara darbe irraa egalee buna isaanii Dhuunfaan gabaa alaaf dhiyeefata jirani dha.
Obbo Xayiiboo Abbaa Bulguu barootaaf buna keenyaa fadaltootatu nu saamaa ture jedhan.
Barana garu Eeyyama bafadhe buna koo kallattiin alatti erguuf qophii gochaan jira jedhan.
WHG Hundaa Olii bara 2005 Aanaa Gommatti qonnaan bultoota 128'n hunda'e Obbo Amiinuu Abbaa Qannoo Miseensa Waldiichaati Erga waldaan gurmoofne, buna qulqullina isaa eegate gabaa alaaf dhiyeessuun irraa fayyadamaa jirra jedhan.
Bulchaa Aanaa Gommaa Obbo Toofiiq Raayyaa qonnaan bultoonni bunaa isaanirraa akka fayyadamaniif hojii hojjetama jiruun Qonnaan Bultoota 70 Eeyyama Buna kallattiin alatti erguuf isaan dandessisu baafachu himan.
Bulcha Itti Aanaan Godina Jimmaa Obbo Tsaggaayee Uummataa Qonnaan bulaan Buna irraa akka fayyadamuuf qulqullinaa fi gabaa isaa irratti xiyyeeffatame hojjetamaa jirachuu dubbatan.
Godinni Jimmaatti Barana buna kuntaala kuma 500 fi kuma 57 ta'u,  gabaa Giddu Galeessaaf dhiyeessuuf hojjechaa  jiraachuu bulchiinsi godinichaa beeksise.
Gabaasni kan Charinnat Mabraatuuti.
Daandiin xiyyaara Itiyoophiyaa tajaajila balaliinsaa biyya keessaa harka 30'n guddisuun tajaajila ummataaf kennu daran cimsuu isaa ibsa har'a Tajaajila Oduu Itiyoophiyaaf ergeen beeksise.
Daandiin xiyyaara Itiyoophiyaa buufata Xiyyaara dabalataa biyya keessatti banaa kan jiru ta'uu ibsee, tajaajila balaliinsa guyyaa guyyaan biyya keessaatti kennaa jiruufis lakkoofsa xiyyaarootaa dabalee jira.
Iddoo buufataaleen xiyyaaraa biyya keessaa itti jiranittis bu'uraalee misoomaa babal'isaa jiraachuu isaa ibsuun, xiyyaarota haaraa fi ammayyaa ta'aniin tajaajila kennaa kan jira.
Bara qabamee jiru kanattis tajaajila balaliinsa biyya keessaan immaltoota miilliyoona 2.8 ta'aniif tajaajila kennuuf karoorfachuu isaa beeksisee jira.
Daandiin xiyyaaraa kun tajaajila ummataaf kennu cinaattis tajaajila fe'umsa meeshaas kennaa kan jiru ta'uu ibseera.
Hojii gaggeessaan daandii Xiyyaaraa Itiyoophiyaa obbo Tawaldee Gabra Maariyaam yaada kennaniin" daandiin xiyyaaraa Itiyoophiyaa tajaajila biyya keessatti kennaa jiruun dameen Turizimii biyyattii akka guddatu taasisaa jira.
Akka gabaasa T.O.I tti, Guddina biyyaa irrattis gummaacha isa irraa eegamu ba'achaa jira, tajaajila isaas gatii madaalawaa ta'een ummataaf kennaa jira jedhaniiru.Daandiin xiyyaaraa Itiyoophiyaa tajaajila balaliinsaa biyya keessaa 22 fi kan idil â€“ Adduunyaa 125 ol kan qabu yoo ta'u, torban tokkotti tajaajila balaliinsaa gara biyyoota 350tti taasisaa jira.
Baankiin Biyyoolessaa Itiyoophiyaa qajeelfama sirna kaffaltii haaraa baase.
Baankichi akka beeksisetti sirnichi sirna kaffaltii sadarkaa olaanaan kan guddisudha.Qajeelfamni kun dhiyeessitoota meeshaalee kaffaltiif eeyyamaa fi aangoo kan laatu yammuu ta'u, kaleessa Bitootessa 23,2012 eegalee hojiirra oolera.
Kalaqaa meeshaalee kaffaltii jajjabeessuun, tajaajila faaynaansii si'eessuu fi guddusuuf faayidaa olaanaa qabaatan itti amanameera.
Qajeelfamichi fedhii tajaajilamtoota meeshaalee kaffaltii kan kabachiisudha.
Meeshaaleen kaffaltiis to'annaa fi hordoffii barbaadu ture.
Dhaabbilee eeyyama qabaniin ala meeshaalee kaffaltii argachuu kan barbaadan guca Baankiin Biyyoolessaa Itiyoophiyaa qopheesse guutuun eeyyama argachuu ni danda'u jedhameera.
Meeshaaleen kanneenis maallaqa kaffaluu fi galii taasisuu, hawwaalaa biyya keessaa dabalatee tajaajiloota addaddaa ni laatu.
Dhiyeessitoonni sirna kaffaltii eeyyama barreeffamaan laatameef; tajaajila isaanii bakka bu'ummaadhan laachuu ni danda'u.
Bulchiinsi magaalaa Finfinnee dhaabbilee gatii daabboo dabalanii fi giraama hir'isanirratti tarkaanfii kan fudhatu ta'uu beeksise.
Biiroon Daldalaa Finfinnee akka beeksisetti manneen daabboo tokko tokkorratti rakkoon gatii hin mallae dabaluu fi giraama hir'isuu muul'ateera.
Biirichi dhaabbilee gochaa akkanaarraa of hin qusannerratti tarkaanfii seeraa kan fudhatu ta'uu beeksiseera.
Baankiin Daldala Itiyoophiyaa Eebila 1-2, 2012 dameewwan isaa hundatti tajaajila kan hin laanne ta'uu beeksise.
Baankichi tajaajila teeknooloojii Koor baankiing hojiirra oolchuuf jecha Kamisa dhufu Eebla 1,2012 irraa eegalee hanga Sanbata xiqqaa Eebla 3,2012 tti tajaajila kamiiyyuu dameewwan isaa hundatti kan hin laanne ta'uu ifoomseera.
Tajaajilli bilbilaa fi intarneetii illee guyyoota eerraman kanatti kan hin jirre ta'uu baankichi Fuula Feesbuukii isaaniin beeksiseera.
Baankiin Waldaa Hojii Gamtaa Oromiyaa kaffaltii tajaajila bishaanii mobaayilaan raawwachuuf jedha.
Baankiin Waldaa Hojii Gamtaa Oromiyaa tajaajilasaa babal'isaa dhufeera.
Haaluma kanaan Baankichi kaffaltii mobaayilaan raawwachuufi Abbaa Taayitaa Tajaajila Bishaan Dhangala'aa Magaalaa Amboo fi Walisoo waliin waliigaltee mallattesse. Hawaasni tajaajila ammayyaa argachuun isaa, yeroo isaatti sirnaan fayyadamee jiruufi jireenya isaa akka fooyyeffatuuf gahee guddaa qaba jedhameera.
Caalaa Barakaatu gabaase.
Qaama sosochii diinagdee Oromiyaa milkeessuuf hundaa'an keessaa tokko kan ta'e dhaabbanni Maayikiroo Faayinaansii Shaggar , lammilee hojii daldalaa xixiqqaarratti hirmaatan 300'f birrii miiliyoona 16 ol liqeessuun fayyadamoo taasisuu ibsame.
Dhaabbanni Maayikiroo Faayinaansii Shaggar yaa'ii idilee isaa 1ffaa ,bakka miseensoonni fi tumsitoonni dhaabbatichaa argamaniitti magaalaa Finfinnee ,Galma Aadaa Oromootti taa'ameera.
Yaa'ii kanaaniis raawwii hojii waggaa tokkoo dhaabbatichaa fi kallattiiwwan fuula duraa irratti mari'ateera .Gabaasa raawwii hojii Dhaabbata Maayikiroo Faayinaansii Shaaggara kan dhiyeessan , walitti qabaan boordii Dhaabbatichaa ,obbo Xibabuu Kojjii akka ibsaniitti , dhaabbatichi ji'oottan 9n dabranitti daldaltoota xixiqqaa fi giddu galeessaa 300f birrii miliyoona 16 ol liqeessuun fayyadamoo taasiseera.
Birriin miliyoona 7.3 ta'uus dhaabbatichatti qusatamuun ibsameera.
Akka lakkoofsa Awurooppaa bara 2020tti birrii miiliyoona 50 namoota harka qalleeyyiif liqeessuun rakkoo diinagdee isaanii akka furataniif karoorfatee hojjechaa akka jiruus ibsameera.
Dameewwan isaa magaalaa Finfinnee fi Godina Addaa Oromiyaa Naannawaa Finfinneetti argaman 3 irraa gara 10 ol guddiisuuf hojjechaa akka jiruus himameera.
Dhaabbanni maayikiroo faayinaansii Shaggar dhaabbata , rakkoo faayinaansii ummatichaa hiikuuf miseensoota 402, kaappitaala birrii miliyoona 32n waggaa tokkoon dura hundeeffameedha .
Girmaa Hundeetu gabaase.
â€˜Boyingi' hogganaan olaanaa kaampaanichaa Deenis Muulenbergi aangoo akka gadi dhiisu beeksise.
Murteen kun kaampaanichi xiyyaara 737 Max omishuu yeroof akka adda kutu erga himee torbee tokko booda dhagaahame.
Balaa xiyyaaraa 737 Max lama isa mudaten booda xiyyaarri kun balaliinsa irraa ji'oota sagaliif haa dhaabbatullee malee omishni isaa itti fufeetuma ture.
Torbee tokko dura omisha xiyyaara kanaa baatii Amajjiirraa eegalee akka adda kutu himee kan ture kaampaanichi amma ammoo hogganaan isaa aangoo akka gadi dhiisee himeera.
Amajjii 13 bara 2020 irraa eegalee dura taa'aan kaampaanichaa Deeviid Kalhuun pireezidantii fi hogganaa olaanaa ta'uun itti fufa jedhame.
Boordiin direektarootaa, balaawwan xiyyaara 737 Max lama booda amanamummaa kaampaanicha deebisuufi kaampaanicha fuulduratti tarkaanfachiisuuf hoggansa jijjiiruun barbaachisaadha jedhe murteesseera dhaabbatichi ibsa baaseen.
Kana gochuun hariiroo kaampaanichi to'attoota qilleensaa akkasumas maamiltoota kaampaanichaa fi qooda fudhattoota hunda waliin qabu haaromsuufis ni gargaara jedhe ibsichi.
Hoggansa haaraa jalatti kaampaanichi iftoomina guutuun socho'uu, Abbaa Taayitaa Aviyeeshinii Federaalaa Ameerikaa, to'attoota guutuu addunyaarra jiran akkasumas maamiltoota isaa waliin qunnamtii sirrii fi yeroo isaa eeggate gochuuf kutannoon socho'a jedhameera.
Balaa xiyyaarota 737 Max lama kan Indooneezhiyaa fi Itoophiyaa ta'an irra gaheen namoonni 300 ol lubbuu dhabaniiru.
Kunis sababaa sooftiweerii haaraa kaampaanichi xiyyaara 737 Max irratti fe'een akka ta'edha kan himame.
Sooftiweerii sababa balaa kanaa ta'e â€˜MCAS' jedhamu akka sirreesse himuun xumura bara 2020'tti xiyyaarota isaa balaliinsarraa dhorkaman qilleensarratti deebisuun karoorfatee ture kaampaanichi.
Haa ta'u malee to'attoonni Ameerikaa sanaaf hayyamamoo hin taane.
Boyingi nageenya namaaf osoo hin taane bu'aaf dursa kenne jedhamuun aanga'oota Ameerikaan akka malee qeeqamee ture.
Aangoo gadi dhiisuun hogganaa kaampaanichaa waanuma hin oolle ture garuu ammatti ta'uun isaa waan hin eegamne jedhe gabaasaan BBC Tiyoo Leegeet.
Ejensiin Misooma Gabaa Oromiyaa rakkoo gabaa furuuf sirna gabaa ammayyaa'aafi haqa qabeessa diriirsuuf ciminaan hojjetaa jiraachuu ibse.
kana kan ibse walga'ii funca sona garbuu biqilaa Oromiyaa 21ffaa magaalaa Shaashamanneetti, har'a muddee11 ,2012 taa'amaa jirurratti.
Haaluma kanaan rakkoo gabaa garbuu biqilaa qonnaan bulaa mudachaa jiru furuuf sirna walitti hidhaminsa uumuuf waltajjii marii magaalaa Shaashamanneetti gaggeessaa jira.
Waltajjii kanarratti hoggantootni olaanaa mootummaa,Yuuniyeenota Warshaalee biqilaafi biiraa,qonnaan bultootnifi waldaaleen bu'uuraa gara garaa hirmaataa jiru.
Itiigaafatamaan Ejensii Misooma Gabaa Oromiyaa Obbo Gammachis Malaakuu haasaa taasisaniin midhaan biilaa biyya keenya galteewwaan adda addaaf galchu keessaa garbuufi qamadiin isa duraati.
Midhaan kunneen oomishaa biyya keessaan bakka buusuuf hojjetamaa tureera.
Keessattuu biqila garbuu hojii oomisha keessaan bakka buusuuf karoorfannee hojjetaa turre.
Kana milkeessuuf sanyii filatamaa dhiyeessuufi kilaasteraan gurmeessuun isa ijooti.
Erga oomishamee qonnaan bulaa oomisharratti bobba'an fayyadamaa taasisuuf hojii gaarii hojjetaa jirra jedhani.
Waltajjiin kunis qaama kaayyoo kanaa ta'uu dubbataniiru.
Biiroo Dhimmoota Koominikeeshinii Mootummaa Naannoo Oromiyaa irraa odeeffanne.
Daandiin Xiyyaaraa Itiyoophiyaa Intarneetii Shiboo malee Balali'nsaaf tajaajilu eegaluu isaa beeksise.
Tajaajilli Intarneetii shiboo maleen kun yeroof kan jalqabame Xiyyaarota  AIR BUS 350 jedhaman lakkoofsaan 10 irratti ta'uun beekamee jira.
Daandiin Xiyyaaraa kun akka ibsetti imaltoonni tajaajila kana Maallaqaan, Kaardii Kireediitii  On Line  dhaan,  Meeyilsii Sheebaan /Sheba Mails/ akkasumas biiroo Tikeettiin imalaa itti gurguramu hunda irraa bitachuu ni danda'u jedheera.
Tajaajili kunis Intarneetii Biroodbaandii Ammayyaa ta'e  Kee Baand jedhamuun kan kennamu dha.
Tajaajila kana fayyadamuufis Bilbila Ammayyaa ta'e, Taableetii akkasumas Laap Toopiin barbaachisaa ta'uun isaa himameera.
Tajaajlli kunis Intarnetii waliigalaa kan kennu ta'uun beekamee jira.
Hojii gaggeessaan Daandii Xiyyaaraa Itiyoophiyaa Jalqabamuun tajaajila kanaa imaltoonni teekinooloojii ammayyaa ta'een fayyadamaa akka imalan kan gargaarudha  jedhaniiru.
Tajaajilli kun gara fuula duraatti Xiyyaarota daandii dheeraa imalan hunda keessaatti kan eegalamu ta'uus dubbataniiru.
TOI gabaase.
Ijaarsi paarkiwwan kanneenii marsaa jalqabaan ijaarsi dallaa, daandii keessa keessaa, bishaan fi man-kuusaawwan garagaraa kan ijaaraman ta'uu qorannoowwan dhiyaateen ifoomeera.
Koorporeeshiniin Misoomaa Paarkiwwan Indastirii Oromiyaa,sadarkaa ijaNewarsi paarkiiwwan qonna qindaa'aa Bulbulaa fi Shaashamannee irratti argamu bakka qaamolee dhimmichi ilaallatu magaalaa Adaamaatti qorate.
Qorannaa kana irrattis hoggantoonni koorporeeshinichaa, dureeyyoota fi dhaabbileen misooma garaagaraa argamaniiru.
Qorannaa raawwii hojii piroojektii paarkii qonna qindaa'aa Bulbulaa fi Shaashamannee ilaalchisuunis,ijaarsi paarkiwwan kanneenii marsaa jalqabaan ijaarsi dallaa, daandii keessa keessaa, bishaan fi man-kuusaawwan garagaraa kan ijaaraman ta'uu qorannoowwan dhiyaateen ifoomeera.
Paarkiiwwan kunneen yeroo gabaabaatti xumuramanii tajaajila barbaadamaniif akka oolan kan deggeran ta'uu hirmaattonni marichaa yaada isaanii kennaniiru.
Habtaamuu Saamu'eeltu gabaaseMuhaammaduu Buhaariin iddoo misooma qonnaa, bakka oomisha kuduraalee fi muduraalee, misooma beelladaa fi misooma bosonaa bal'aa qabu.
Pireezidaantiin Naayijeriyaa Muhaammaduu Buhaarii erga bara 2015 gara aangootti dhufanii as qabeenya haaraa akka hin horanne himuu isaanii barruun â€˜the Daily Trust' jedhamu gabaase.
Muhaammaduu Buhaariin yeroo lammaffaaf kakuu seenuun dura akka qabeenya isaanii galmeessisiisaniif seeraan wayita gaafatamanitti ture kana kan ibsan.
Akka â€˜the Daily Trust' gabaaseetti qabeenyi Pireezidaantichi galmeessisan kan bara 2015 galmeessisan irraa adda miti.
Kana jechuun erga aangoo qabatanii as mana haraa, akkaawuntii baankii biyya keessaa fi alaa akkasumas qabeenya biraa hin horanne jechuudha.
Barruun kun gabaasa Waajjira Pireezidaantichaa wabeeffachuun akka gabaaseetti Pirezidaantichi mana shan Naannolee Kaduunaa, Daawuraa, Kaanoo fi Abujaa keessaa qabu.
Akkasumas ooyruu qonnaa hin misoomne lama qabu.
Dabalataan Muhaammaduu Buhaariin iddoo misooma qonnaa, bakka oomisha kuduraalee fi muduraalee, misooma beelladaa fi misooma bosonaa bal'aa qabu.
Haala Kanaan Pireezidaanti Muhaammaduu Buhaariin maqaa qondaaltota Naayijeeriyaa malaammaltummaadhaan ka'aa ture gara gaariitti geeddaraniiru.
Siyaasa biyyattii malaammaltummaarraa qulqulleessuuf karoora isaan qabatanii ka'an kan milkeesseedhas jedhameera jechuun BBCn gabaaseera.
Huujiyaan Giruup paarkii indaastirii Jimmaatti warshaalee oomishaa dameewwan adda addaa akka dhaabu waliigalteen mallatteeffame.
Koomiishinii Invastimantii Itiyoophiyaa, Koorporeeshiniin Misooma Paarkota Indaastirii fi Huujiyaan Giruup waliigalticha mallatteessaniiru.
Hoji raawwachiistuun koorporeeshinichaa Aadde Leellisee Namee fi Pireezedaantiin Huujiyaan Giruup Zhaangi Huwaaroongi waliigalticha mallatteessaniiru.
Waliigaltichaan dhaabbatichi paarkichatti warshaalee Doolaara Ameerikaa miiliyoona 100 ni misoomsa.
Warshaalee kophee, oomisha meeshaalee ijaarsaa fi warshaa qindeessa bunaa ni dhaaba.
Warshaan qindeessa bunaa lafa heektaara 40 irratti kan misoomudha.
Warshaaleen kunneen hojiitti yoo galan lammiilee kuma 12f oliif carraa hojii ni uumu jechuun Dhaabbanni Pireesii Itiyoophiyaa gabaaseera.Pireezidaantichi tibba darbe keessa Huwaawee irra uggura kaa'anii turuun isaanii ni yaadatama.
Waldhibdeen gama daldalaatiin Ameerikaa fi Chaayinaa gidduutti sababa dabalamuu taarifaa fi tarkaanfiiwwan daldala gufachiisan hedduun gama Ameerikaan fudhatamuutiin torbanoota darban irraa eegalee hammaateera.
Ameerikaan Huwaaween rakkoo nageenyaa uumuu danda'a jechuun wayita balaaleffattu Chaayinaan ammoo maqa balleessii kubbaaniyyaa isheetiif Ameerikaa himachaa jirti.
Huwaaween meeshaa elektirooniksii balaa guddaa baatuudha.
Tajaajila tikaa fi nageenyaa akkasumas dhimma waraanaa keessa galanii waanti isaan hojjetan waan hamaadha jedhan Tiraamp.Kanaaf torbee darbe Tiraamp teekinooloojii Huwaawee Ameerikaa keessatti beekamtii mootummaatiin alatti akka itti hin fayyadamne dhorkaniiru.
Ta'us garuu kubbaaniyyaan kun hariiroo daldalaa Chaayinaa waliin qabaannu keessatti kan irratti xiyyeeffachuu dandeenyuudha jedhan.
Gama daldalaatiin waliin hojjechuuf yoo waltaane Huwaawee akka keessa galchinu nan abdadha.
Biyyoonni hedduun teekinooloojiin haaraan kaampaaniin biyya chaayinaa kun qabatee as ba'e hojii basaasaaf kan ooluudha jechuun irraa dheessan.
Kubbaaniyyaan kun garuu waan kana haaleera, hojiin isaa gonkumaa kan nama sodaachisu akka hin taanee fi mootummaa Chaayinaa irraa bilisa ta'ee kan hojjetu ta'uu ibsuun.
Erga maqaan Kaampaanii Huwaawee haala kanaan ka'uu eegalee biyyoonni gama teekinooloojiitiin waliin hojjechaa turanis irraa dheessaniiru.
Dubbi Himaan Ministeera Daldalaa Chaayinaa Ga'oo Feengi, Sodaachisii fi hacuuccaan Ameerikaan hamma fedhe babal'atullee kaampaaniin teeknooloojii Chaayinaa guddachuu ittumma fufa jedhaniiru jechuun BBC tu gabaase .
Dhaabbatni Tiraaybaas Bariich Teek Paarkii Indaastirii Kombolchaa keessatti oomisha huccuurratti kan bobba'edha.
Koomiishinii Invastimantii Itiyoophiyaatti hoji gaggeessaan Paarkii Indaastirii Kombolchaa obbo Mulugeetaa Makoonnan akka jedhanitti, dhaabbatichi oomisha huccuu guutuu dhiirotaa(suufii) har'aa eegalee gara Ameerikaa erguu ni eegala.
Guyyaa har'aa qofa suufii kuma 4 gara Ameerikaa kan ergu yammuu ta'u, kanarraayis Doolaara Ameerikaa Kuma 60 argachuuf karoorfameera jedhaniiru.
Yeroo itti aanutti suufii koonteeynara tokko gabaa alaatif erguuf karoorsee hojjechaa jira.
Dhaabbatichi abbootii qabeenyaa Chaayinaa fi Ameerikaatin kan hundaa'e yammuu ta'u, lammiilee 533f carraa hojii dhaabbii uumera.
Dhaabbilee paarkichatti bobba'an 4 keessaa 3 oomisha isaanii ergaa jiru jechuun FBCn gabaaseera.
Baankiin Daldalaa Itiyoophiyaa lammiilee Itiyoophiyaa fi dhalattoota Itiyoophiyaa biyya alaa jiraatan abbaa manaa taasisuu kan dandeesisu tajaajila baankii dhala irraa bilisaa har'a ifa taasiseera.
Daayisporaan kamiiyyuu dabtara qusannoo fayyadamuun yoo xiqqaate maallaqa %20 Paawundii Ingilizii, Doolaara Ameerikaa fi Yuuroo qusachuu yoo danda'an gaaffii faayinaasii baankichaaf dhiyeessuun keessumeessamuu akka danda'an ibsameera.
Daayisporaan ulaagalee tajaajila faayinaasii dhala irraa bilisaa guutu kamiiyyuu damee Baankii Daldala Itiyoophiyaa yookaan karaa Imbaasii Itiyoophiyaa biyya jiraatanitti argamu dhaquun dabtara qusannoo banachuun qusachuu akka danda'an ibsameera.
Kaffaltii haalduree tajaajila kanaaf oolus yeroo tokkotti yookaan yeroo adda addaa qusachuu akka danda'an ibsameera.
Liqii tajaajila kanaaf oolus waggaa 20 keessatti deebisuun akka danda'amuuf haalli mijateeras jechuun Eejansiin Pireesii Itoophiyaa gabaaseera.
Abbaan Taayitaa Daandiiwwanii Bulchiinsa Magaalaa Finfinnee Piroojaktoota daandiiwwanii 16 fi riqaalee 7 ijaarsi isaanii xumurame ebbisiise.
Piroojaktoonni ebbifaman kanneen kutaalee bulchiinsa magaalichaa garaagaraatti kan hojjeetamanidha.
Daandiiwwanii fi riqaaleen kanneen kiilo meetira 25 fi bal'ina meetira 10 â€“ 30ti jedhameera.
Daandiiwwanii fi riqaalee kunneen baajata bulchiinsi magaalaa Finfinnee ramade Birrii biiliyoona 1 oliin hojjetaman.
Piroojaktonni kanneen irra caalaan yeroo qabameef keessatti kan xumuramanidha.
Rakkoolee invastimantii alaa harkisuu mudataa jiran furuuf waltajjiin qindoominaa hundaa'e.
Rakkoolee invastimantii alaa harkisuu mudataa jiran furuuf waltajjiin qindoominaa hundaa'uun himameera.
Rakkoolee adeemsa invastimantii harkisuu mudataa jiran haala furuun danda'amu irratti guyyaa har'aa waltajjiin marii gaggeeffameera.
Jijjiirrama yeroo ammaa dhufe sababeeffachuun abbootiin qabeenya alaa hedduun invastii gochuuf dhufaa akka jiran Ministirri Dhimma Alaa FDRI obbo Gadduu Andaargaachaw ibsaniiru.
Haa ta'uutii abbootii qabeenyaa kanneen sirnaan simachuu fi gara hojiitti galchuu irratti hanqinaaleen jiraachuu ibsaniiru.
Waltajjiin rakkoolee kanneen furuu fi hordofuu danda'u seektaroota dhimmichi ilaallatu irraa walitti dhufuun akka qophaa'uu barbaachisaa ta'ee argamuu isaa ibsaniiru.
Rakkoolee Invastimantii alaa mudatan akkaataa tartiiba isaan adda baasuun haaluma rakkoo isaan hordofuun furmaata laachuuf waltajjii dhaabbataa hundeessuun barbaachisaa ta'uu sadarkaa ministiraatti gorsaan maakiroo ikkoonoomii muummee ministiraa Ambaasaaddar Girmaa Biruu ibsaniiru.
Rakkicha dhaabbiin itti dhiyeenyaan hordofuuf waltajjiin qindoominaa itti gaafatamtoonni seerkaroota dhimmichi ilaallatu irraa hundeessuun barbaachisaa ta'uu isaa irratti walii galameera jedhan.
Haaluma kanaan dhuma baatii amajjii waltajjiin qiindoominaa Ambaasaaddar Girmaan durfamu kan gaggeeffamu ta'uu ibsameera.
Walga'ii har'aa irratti obbo Gadduu Andaargaachaw, Ambaasaaddar Girmaa Birruu, Dooktar Injiinar Silashii Baqqalaa, obbo Taklawaldi Axinaafuu, Dooktar Yinnaaggar Dassee, fi ministeeroonni hedduun irratti hirmaachuu isaanii ragaan Waajjira Dubbi Himaa Ministeera Dhimmaa Alaa argame ni mul'isa.
Kaffaltoonni gibiraa federaalaa gibira irraa eegamu karaa elektirooniiksiin akka kaffalan gaafatame.
Kaffaltoonni gibiraa federaalaa yeroon kaffaltii isaanii osoo hin xumuramin gibira irraa eegamu karaa elektirooniiksiin akka kaffalan Ministeerri Galiiwwanii gaafate.
Kaffaltoonni gibiraa olaanoo, jiddugaleessaa, akkasumas xiqqaan bahaa fi dhiha magaalaa Finfinneetti keessummeeffaman yeroon kaffaltii osoo hin xumuramin mala elektirooniiksiin akka kaffalan gaafatameera.
Muuddee keessa i-faayil godhanii kaffaltii i-peeymant kan hin raawwatin, yeroon kaffaltii osoo hin xumuramin dirqama isaanii akka ba'atan ministeerichi gaafateera.
Karaa intarneet baankiingii yookin baatii Muddee qofaaf karaa damee Baankii Daldalaa herreega itti bananitti koorbaankiingiin akka kaffalan waamichi dhiyaatera.
Raagni diinagdee Guddina Oomisha Waliigalaa Biyya keessaa Itiyoophiyaa 2012tti %10.8 kan qaqqabu ta'uu Baankiin Biyyoolessaa Itiyoophiyaa beeksise.
Guddinni diinagdee biyyattiis ariifataa akka ta'u baankichi eerera.
Kunis kan baroota darbaniirra fooyya'aa ta'uu ibseera.
Guddinni diinagdichaa akka galmaa'uf damee faaynaansiirratti fooyyessi taasifamuunn abdii horeera.
Haaluma kanaan diinagdeen biyyattii amma Waxabajjii 2012tti %10.8 kan guddatu ta'uun ibsameera.
Baankichi gabaasa isaatin akka beeksisetti diinagdeen biyyattii bara darbe guddina %9 galmeessiseera.
Qaala'iinsa gatii fi alergiirratti rakkoo muul'atuun ala diinagdeen biyyattii fayya qabeessaa fi abdachiisaa ta'uus baankichi beeksiseera.
Fooyyessi diinagdee taasifame, diinagdee biyyattii kan dadammaqsee fi abdii itti hore ta'uun eerameera.Qaala'iinsi gatii waggaadhaa amma waggaa kan baatii Muddee %19.5 yoo ta'u, kan baatii darbeemmoo %20.8 ture.
Handhuura Finfinnee Gootaraatti ijaarsi naannoo mana jireenyaa Amiibaaraa eegalame.
Sirna eegalchiisuu kana irratti itti aanaa Kaantibaa Magaalaa Finfinnee Injiiner Taakkalaa Uumaa dabalatee, Ministirri Misooma Magaalaa fi Konistiraakshinii FDRI Injiinera Ayishaa Mahaamad, dhalattoonni naannoo Affaarii fi jiraattoonni magaalichaa hedduun argamaniiru.
Ijaarsa naannoo mana jireenyaa ammaayyaa kana abbootiin qabeenyaa Affaarii fi bulchiinsi magaalaa Finfinnee waliin ta'uun kan raawwaattan akka ta'e himameera.
Manneen jireenyaa kun lafa kaaree meetira kuma 50 irratti kan ijaarramu akka ta'es eerrameera.
Ijaarsichi Appaartimantoota mana jireenyaa 450 dabalatee, giddugala gabaa, Hooteeloota, iddoolee bashannanaa, giddu gala daldalaa, naannoo magariisaa fi giddugala aadaa Affaar kan hammate ta'uu ibsameera.
Akkasumas dargaggoota hojii dhabeeyyii kuma 10 oliif carraa hojii dhaabbii fi yeroo ni uuma jedhameera.
Manneen jireenyaa kun Birrii biiliyoona 11 kan ijaarramu yoo ta'u, yeroo itti aanus proojektoonni kanneen akka kanaa dabalataan ni ijaarramu jedhameera.
Ijaarsi naannoo mana jireenyaa kun rakkoolee mana jireenyaa magaalichaa furuu akka danda'uu fi bulchiinsi magaalichaa deeggarsa barbaachisu kan godhu ta'uu itti aanaa Kaantiibaan Magaalaa Finfinnee Injiinera Taakkalaa Uumaan himuu isaanii ragaan waajjira Kaantibichaa argame ni mul'isa.
Boordiin daayreektara Trast Fandii Diyaaspooraa Itiyoophiyaa qophii Piroojaktoota adda baasuu xumuruu beeksise.
Qophichaan Piroojaktoota 22 adda baasuusaa beeksiseera.
Qophiin Piroojaktii jalqabaa Fulbaana darbe keessa mata duree "Tumsi diyaaspooraa Itiyoophiyaa, jireenyaa fi hawaasummaa fooyyessuuf lammiilee deeggarsa barbaadaniif qaqqabuu" jedhuun kan eegalamedha.
Erga sanaayis Piroojaktoota dhiyaataniif 300 keessaa hojiirra ooluu kan qaban adda baasaa tureera.
Isaan keessaa 22n adda baafaman baajatni, humnii fi bulchiinsi ilaallamee hojiirra ni oolu jedheera boordiin daayreektara Trast Fandii Diyaaspooraa Itiyoophiyaa ibsa baasen.
Piroojaktoota hojiirra akka oolaniif adda baafaman kanneen kan filate tola ooltota hayyoota Itiyoophiyaa keessa hojjetanii fi hawaasa diyaaspooraa Itiyoophiyaati jedhameera.
Ulaagaan ittiin adda baafaman waaraa ta'uu, humni kuufamaan jiraachuu, egereen isaanii guddachuu kan danda'u, qabatamummaa ta'uu, kalaqaa fi innooveeshinii kan qaban, maallaqa kan qusatan, iftoomina, koominikeeshinii fi dorgomtummaa naannoo kan qabani jedhameera.
Dura taa'aan boordii daayreektara Trast Fandii Diyaaspooraa Itiyoophiyaa Iyyasuus Warq Zaafuun fandiin argame Piroojaktoota filatamaniif qixa ni qoodama jedhaniiru.
Marsaa jalqabaatin Doolaarri Ameerikaa miiliyoonni 4 qabameera.
Baajatni xiqqaa fi olaanaan Piroojaktiif ramadamu $200,000 fi $350,000 duraa duuban.
Biiroon Galiiwwanii naannoo Amaaraa baatii shaan keessatti galii Birrii biiliyoona 5.5 walitti qabuu beeksise.
Hoggantuun biirichaa aadde Bizu'aayyahu Biyaazin akka ibsanitti, Birrii biiliyoona 5.8 walitti qabuuf karoorfamee, Birrii biiliyoona 5.5 walitti qabamuun danda'ameera jedhan.
Aadde Bizu'aayyahu Biyaazin galiin walitti qabame kan bara darbee waliin wal bira yoo qabamu, Birrii biiliyoona 1.1 caalmaa qabachuu himaniiru.
Biirichi bara baajata kanatti Birrii biiliyoona 14.1 walitti qabuuf karoorfateera.
Naatnaa'eel Xigaabuutu gabaase.
Muummee ministiraa Dooktar Abiy Ahimad misooma magariisaa qarqara lageenii naannoo Hoteela Sharaatanitti deeggarsa mootummaa Chaayinaatin hojjetamaa jiru daawwatan.
Hojiin Piroojaktichaa %45 irra kan ga'e yammuu ta'u, Caamsaa keessa ni xumuramaan eegama.
Daawwii kanarratti itti aanaan kantiibaa magaalaa Finfinnee Injiinar Taakkalaa Uumaa fi hoggansi mootummaa biroon argamaniiru.
Piroojaktiin kun qaama misooma magariisaa fi qarqara lageenii magaalaa Finfinnee; kiilo meetira 12 uwwisuuti.
Piroojaktiin kun Fulbaana 20,2012 ture muummee ministiraa Dooktar Abiy Ahimadii fi Itiyoophiyaatti Ambaasaaddara Chaayinaa Saanji'oonin dhagaan bu'uuraa kan kaa'ameef.
Ogeeyyiin Chaayinaa Amajjii 2011 Piroojakticharratti qorannaa ega gaggeessaniin booda Eebila 2011 ture hojjechuuf waliigaltee kan mallatteessan.
Yerichattis muummee ministiraa FDRI Dooktar Abiy Ahimadii fi muummee ministiraa Chaayinaa Liikiichiyaang turan waliigalticha kan mallatteessan.
Misoomni qarqara lageenii magaalaa Finfinnee waliigalaan Birrii biiliyoona 29n kan hojjetamu yammuu ta'u, waggaa 3 keessatti ni xumurama jedhameet eegama.
Piroojaktichi misooma lageen magaalaa Finfinnee lamatti hiranii Inxooxxorraa gara Aqaaqiitti yaa'an kiilo meetira 56 uwwisa.
Hojichaan heektaarri kumni 4 kan misoomu ta'a.
Piroojaktichaan misoomni riqaalee, haroowwan namtolchee, iddoowwan magariisaa, jiddugaloonni bashannanaa, geejibni bishaanii fi wiirtuleen daldalaa hammatamaniiru.
Piroojaktiin misoomaa kun uwwisa magariisummaa magaalaa Finfinnee 0.3 irraa gara 7tti ol guddisa.
Wixineen labsii eksaayiz taaksii haaraan fooyya'ee bahe meeshaalee tokko tokko irratt hir'ifama gatii fiduu akka danda'u ibsame.
Taaksii dabalata galii fooyyeessuuf qorannoon gadi fageenyaan gaggeeffamuu Ministeerri Galiiwwanii beeksiseera.
Kaayyoon taaksii dabalata galii fooyyeessuu waantoota hawaasa miidhan hambisuu fi galii fooyyeessuuf akka ta'e Ministirri Ministeera Galiiwwanii aadde Adaanach Abeebee dubbataniiru.
Wixineen labsii taaksii dabalata galii fooyya'e kun eksaayiz taaksiin guddina biyyaaleessummaa waliin akka wali gituu fi sirna taaksii bu'aa qabeessa taasiisuuf qorannoo itti yaaddamee qophaa'e ta'uu ibsaniiru.
Taaksiin dabalata galii biyyaaf faayidaa olaanaa qabaachuu kan himan daayreektooreetiin daayreektar qorannoo Imaammata taaksii Ministira Maallaqaa obbo Mulaay Walduu labsichi bara 1995 erga hojiirra oolee booda fooyya'iinsa muraasa qabaatus fooyya'iinsi bu'uraa hin taasiifamneef jedhan.
Wixineen fooyya'e gosa meeshaalee tokko tokko irratti hir'afama gatii fiduu danda'a jedhaniiru.
Meeshaaleen biyya keessatti oomiishaman gatiin isaa madaallawaa akka ta'uu fi konkolaattoonni moofaan naannoo faalan baayy'inaan gara biyya keessaa akka hin galle ni labsichi kan gargaaru ta'uu obbo Mulaay ibsaniiru.
Konkolaattoota biyya keessatti oomishamanii fi haaraaf taaksii dabalata galii hir'isuu fi baasii suphaa hambisuuf kan gargaaru ta'uus ragaan Ministeera Galiiwwanii irraa argame ni agarsiisa.
Agarsiisaa fi baazaariin intarpiraayizoota xixiqqaa biyyoolessaa Finfinneetti baname.
Agarsiisichi Muddee 21 amma Muddee 27,2012tti kan turu ta'a.
Sirna baniinsaa agarsiisaa fi baazaarii biyyoolessaa kanarratti ministirri Ministeera Misooma Magaalaa fi Koonistiraakshinii Injiinar Ayshaa Mahaammad argamaniiru.
Hoji dhabdummaa magaalotatti muul'atu furuuf ga'een misooma intarpiraayizootaa olaanaa ta'uu Injiinar Ayshaan ibsaniiru.
Rakkoo hoji dhabdummaa muul'atu furuuf misooma intarpiraayizootaa jabeessuun murteessaa ta'uus eeraniiru.
Wixinee labsii eksaayiz taaksii haaraa fooyya'ee bahe irratti hubannoo dabalataa uumuuf mariin paanaalii Hooteela Iskaay Laayitiitti gaggeeffamaa jira.
Marii kana Ministeerri Galiiwwaanii fi Ministeerri Mallaqqaa walta'iinsan kan qopheessan yoo ta'u, wixinicha ilaalchsee yaada dabalataa walitti qabuu fi dhimmicha irratti iftoomina uumuuf akka ta'e ibsameera.
Ministirri Galiiwwanii aadde Adaanach Abeebee maricharratti argamuun ibsa laataniin, marichi dhimmoota iftoomina barbaadan irratti iftoomina uumuu fi yaada galtee dabalataa walitti qabuuf marii qophaa'e ta'uu ibsaniiru.
Mootummaan haala sassaabbii galii ammayyaa fi fooyya'aa ta'e taasiisuuf tarkaanfiiwwan garaa garaa fudhachaa turuu kan eeran aadde Adaanach, hojii hojjetameen haalli sassaabbii galii fooyya'uu fi seerri mirkanaa'aa jiraachuu dubbataniiru.
Hawaasa daldalaaf tajaajila si'ataa fi yeroo isaa eeggate laachuu irratti jalqabbiin jiru abdii kan nammatti horuudha jedhan.
Wixineen labsii taksii dabalata galii fooyya'ee bahe kunis sassaabbii galii fooyyeessuun hawaasni hunda walqixa fayyadamoo akka ta'an kan mirkaneessudha jedhan aadde Adaanich.
Fooyya'iinsi kun bu'ura taaksii babal'isuu fi irra deddeebii taaksii hambiisuun daldala alaa dorgomaa taasiisuu keessatti shoora olaanaa akka qabu ibsaniiru.
Biyyootni Afrikaa Sahaaraa gaditti argaman gosa taaksii kana irraa %1.4 galii kan argatan yoo ta'u, Itiyoophiyaan oomisha walii galaa irraa %0.7 qofa galii walitti qabuun sadarkaa gadi aanaa irratti argamti jedhameera.
Marii panaalii kana irrattis bakka buutonni hawaasa daldalaa, miidiyaalee fi qooda fudhattoonni hirmaachaa akka jiran ragaan Ministeera Galiiwwaniirraa argame ni mul'isa.
Waliin ga'iinsa gabaa kuduraa fi muduraa babaldhisuuf hojjetama jira.
Waliin ga'iinsa gabaa kuduraa fi muduraa babaldhisuuf hojjetama jirachuu Eejensiin Hojii Gamtaa Federalaa beeksise.
Waltajjiin waldaan hojii gamtaa biyyoolessaa oomisha walitti hidhamiinsa gabaa kuduraa fi muduraa guyya har'a magaalaa Adaamaatti eegalameera.
Bakka bu'aan daayreektara olaanaa eejensichaa obboo Darreboo Buuseer, fedhii hawaasni kuduraa fi muduraa irratti qabu fooyyeessuun waliin ga'iinsa gabaa ol giddisuun dhimma murteessadha jedhan.
Fedhiin gabaa biyya keessaa olaanaa ta'uu, humna namaa oomishuuf haallii mijataan jiraatus damicha irratti waldaaleen gurmaa'an fedhii hawaasaa guutuu irratti hanqinni jiraachuu dubbataniiru.
Baajata bara kanaatin kuntaala kuma 50 ol kuduraa fi muduraalee garaagaraa qonnaan bulaa irraa gatii madaalawaa ta'een gabaa biyya keessatiif dhiyeessuuf karoorsuu himaniiruGabaan Oomisha Itiyoophiyaa baatii Muddeetti oomishoota toonii kuma dhibba 1 fi kuma 1 fi 948 gatii Birrii biiliyoona 5.12 qaban wal bichisiise.
Gabaan Oomisha Itiyoophiyaa oomisha akka saliixii, buna, boloqqee adii fi diimaa tooniin walbichisiisu danda'eera.
Baatii kana bittaaf kan dhiyaate saalixii toonii kuma 52 fi 598 Birrii biiliyoona 2.24 walbichisiisera.
Kan bara darbee waliin walbira yoo qabamu %34 calmaa agarsiisera.
Haaluma walfakkaatun boloqqee adiin toonii kuma 8 fi 565 Birrii miiliyoona dhibba 1 fi miiliyoona 76 yoo walbichisiisu, maashoo adii ammoo toonii 100 Birrii miiliyoona dhibba 2 fi miiliyoona 70 walbichisiisera.
Bunni tooniin kuma 30 fi 416 Birrii biiliyoona 2.47tti kan gurgurame yoo ta'u, kan bara darbee waliin walbira yoo qabamu %10 caalmaa agarsiisera.
Gama biraatiin atarri toonii kuma 1 fi 876 gabaaf dhiyaasee Birrii miiliyoona 22 walbichisiisera.
Duulli misooma suluulaa bara kaanaa akka naannoo Oromiyaatti hirmaannaa hawaasaatin godina Harargee Lixaa aanaa Gubbaa Qorichaa araddaa Ulaagaatti eegalame.
Duula misooma suluulaa bara kanaas hogganaan Biiroo Qonnaa Oromiyaa obbo Dhaabaa Dabalee kan jalqabsiisan yoo ta'u, hoggantoonni misooma baadiyyaa sadarkaa naannoo fi godinaa irratti argamuun hawaasa jajjabeessaniiru.
Hojiin misooma suluulaa erga jalqabamee haalli qilleensaa mijataa uumamuun, jiruu fi jireenya isaanii ittiin fooyyeffachaa akka jiran qonnaan bultoonni aanichaa ibsaniiru.
Duulli misooma suluulaa kun godinuma kana aanaa Abroottis guyyaa har'aa itti fufee kan gaggeeffamu yoo ta'u, guyyaa boorii godina Harargee Bahaattis itti fufee kan gaggeeffamu ta'uu ragaan waajjira Biiroo Qonnaa Oromiyaa ni muldhisa.
Waliin ga'iinsa gabaa kuduraa fi muduraa babaldhisuuf hojjetama jirachuu Eejensiin Hojii Gamtaa Federalaa beeksise.
Waltajjiin waldaan hojii gamtaa biyyoolessaa oomisha walitti hidhamiinsa gabaa kuduraa fi muduraa guyya har'a magaalaa Adaamaatti eegalameera.
Bakka bu'aan daayreektara olaanaa eejensichaa obboo Darreboo Buuseer, fedhii hawaasni kuduraa fi muduraa irratti qabu fooyyeessuun waliin ga'iinsa gabaa ol giddisuun dhimma murteessadha jedhan.
Fedhiin gabaa biyya keessaa olaanaa ta'uu, humna namaa oomishuuf haallii mijataan jiraatus damicha irratti waldaaleen gurmaa'an fedhii hawaasaa guutuu irratti hanqinni jiraachuu dubbataniiru.
Baajata bara kanaatin kuntaala kuma 50 ol kuduraa fi muduraalee garaagaraa qonnaan bulaa irraa gatii madaalawaa ta'een gabaa biyya keessatiif dhiyeessuuf karoorsuu himaniiru.
Itiyoophiyaan investimentii alaa ofitti hawwachuun Baha Afrikaarraa adda duree taate.
Itiyoophiyaan investimentii alaa ofitti hawwachuun Baha Afrikaarraa adda duree akka taate, dhaabbanni gorsaa faayinaansi EY jedhamu gabaasa bara Faranjoota 2019 beeksise.
Itiyoophiyaan investimentii alaa ofitti hawwachuun naannicharraa sadarkaa 2ffaarraa kan teesse Keeniyaa dacha sadiin caaluun adda duree taatetti jedha gabaasichi.
Dhaabbanni gorsaa faayinaansi EY akka beeksisetti Itiyoophiyaan investimentii alaarraa Doolaara biiliyoona 7.17 ofitti hawachuu kan dandeesse yoo ta'u Keeniyaan ammoo Doolaara biiliyoona 2.04 ofitti hawwachuu dandeessetti.
Biyyoota lamaanitti aanuun Taanzaaniyaan Doolaara biiliyoona 1.02 investimenti alaa ofitti hawwachuu dandeessetti.
Gabaasichi sanada investimenti alaa Ruwaandaa fi Yuugaandaa akka hin haammanne ibseera.
Ogeessi odiiti gorsaa faayinaansi EY Firaansiis Kamaa'uu akka himetti Itiyoophiyaa dhiyeessi elektirikii fi tajaajiila daandii qilleensaa ga'aa ta'e dhiyeessuun biyyoota biroorraa addatti dorgomaaishee taasiseera jedha.
Gabaasichi dabalataan biyyattiin gabaa biyyaa keessa bal'aa ta'ee fi diinagdee adda ta'e dhiyeessuun filaannoo biraa uumeera jedha.
Koorporeeshiniin Misooma Indaastirii Paarkiiwwanii rakkoolee kaffaltii humna elektiriikin walqabatee jiru furaa jiraachuu beeksise.
Paarkiiwwan indaastirii hojii eegalan keessaa Paarkii Indaastirii Hawaasaan ala hundi hanqina dhiyeessa humna elektirikii qabaachuun dubbatameera.
Koorporeeshiniin Misooma Indaastirii Paarkiiwwanii humna elektiriikii dabalatee bu'uuraalee misoomaa biroo guutuuf dirqama qaba.
Koorporeeshinichi kaffaltii tajaajila elektiriikaa yeroon kaffaluu dhabuun dhiyeessiin humna elektirikaa Paarkiiwwan Indaastiriif rakkoo guddaa ta'aa jira.
Hoji raawwachiiftuu olaantuun Koorporeeshinii Misooma Indaastirii Paarkiiwanii Lalisee Namiin akka jedhanitti dhiyeessiin humnaa misooma Indaastirii Paarkiiwwaniif hanqina ijooo ta'uu ibsuun, yeroo ammaa rakkichi furmaata argataa jira jedhaniiru.
Hanqina dhiyeessii kanaaf furmaata hataattamaa laachuuf mootummaa Chaayinaa waliin waliigalteen mallattaa'uu ibsaniiru.
Dabalataan Paarkiiwwan Indaastirii mataa isaaniin humna dhiyeeffachuu akka danda'aniif kallattiin kaa'ameen paarkiiwwan filataman tokko tokko qorannoo gaggeessaa jiraachuu aadde Laliseen ibsaniiru.
Haaluma kanaan qorannoon humna aduu, qilleensaa fi hurkaa gaggeeffamaa kan jiru yoo ta'u, dameen dhuunfaa humna aduu irratti hojjechuuf fedhii olaanaa kan qaban ta'uu hubatamee jira jedhan.
Bu'uruma qorannootiin hojicha gochaatti hiikuuf imaammata fooyyeessuu fi qorannoon bu'aa qabeessummaa hojjetamaa jiraachuu ibsameera.
Qorannoon gaggeeffamaa jirus yeroo dhiyootti xumuramuun gara hojiitti akka galamu ni eeggama.
Waltajjiin marii Sosochii misooma bunaa ogeeyyii godinaalee fi aanaalee bunni keessatti oomishamaa jiru hirmaachise gaggeeffamaa jira.
Hudhaawwan oomishtummaa, qulqullinaa fi gabaa bunaarratti jiru furuun qonnaan bultoonni buna oomishan irraa fayyadamoo akka ta'aniif mootummaan naannoo Oromiyaa xiyyeeffannoo olaanaan hojjechaa jiraachuu himameera.
Oomishaa fi oomishtummaa bunaa dabaluuf hojiin buna dulloomaa gamashuu xiyyeeffannoo guddaan hojjetamaa jira jedhameera.
Oomishaalee qonnaa al-ergii irraa galii argame keessaa bunni % 43 ta'uus ibsameera.
Waggaatti bunarraa galii Dooolaara miiliyoona dhibba 8 fi miiliyoona 38 argame keessaa qonnaan bulaan Doolaara miiliyoona dhibba 5 fi miiliyoona 3 qofa argachuu isaa dubbatameera.
Rakkoo kana furuuf qonnaan bulaan oomisha bunaa kallattiin akka dhiyeeffatuuf hojjetamaa jira.
Itiyoophiyaa keessatti qonnaan bultoonni miiliyoonni 2.2 buna oomishuu irratti bobba'anii argamu jedhameera.
Kanaanis Addunyaa irraa sadarkaa 1ffaa irratti argamti.
Baayy'ina oomishaan addunyaa irraa 6ffaa, Afrikaa irraa 1ffaa irratti argamti.Itiyoophiyaan buna gara alaatti erguun Addunyaa irraa sadarkaa 8ffaa, Afrikaarraa sadarkaa 2ffaa qabattee jirti.
Bara 2010 keessa buna kg miiliyoona dhibba 2 fi miiliyoona 39 gara alaatti ergame irraa galiin Doolaarri miiliyoonni dhibbi 8 fi miiliyoonni 40 argamuu ragaan ni mul'isa.
Sadarkaan qulqullina oomisha bunaa gadi aanaa ta'uu isaatiin qonnaan bulaa fi dhiyeessitoonni bu'aa barbaaddamu hin arganne jedhan itti aanaa Hogganaan Biiroo Qonnaa fi Qabeenyaa Uummamaa Oromiyaa fi itti gaafatamaan damee misooma bunaa obbo Mammedsaanii Ibraahim.
Buna bara 2011 akka biyyaatti oomishame toonii kuma tokko keessaa tooniin 495 alatti ergamee jira.
Naannoon Oromiyaa toonii 344 oomishuun sadarkaa 1ffaarratti argamti.
Itiyoophiyaan biyyoota addunyaa 50 buna oomishan keessaa ishee tokkoo fi bakka argama bunaati.
Magaalaa Finfinneetti warshaan guyyaatti zayitaa liitira kuma dhibba 6 oomishuu danda'u ijaarramuufi.
Ijaarsi warshichaa zayita Itiyoophiyaan alaa galchitu %25 hir'isuu dandeessisa jedhameera.
Warshaan zayitaa dhaabbata Hooraayzan Plaanteeshiniin bulfamu kun, baasii Birrii biiliyoona afuriin Boolee Sammiititti ijaarrama.
Sirna ijaarsa jalqabsiisuu warshichaarratti itti aanaa kantiibaa magaalaa Finfinnee Injiinar Taakkalaa Uumaa fi aanga'oonni biroo argamaniiru.
Muummee ministiraa Dooktar Abiy Ahimad ijaarsa daandii aspaaltii Marawwaa -Somooddoo -Saqqaa â€“ Simooddoo â€“ Limmuu jalqabsiisan.
Dooktar Abiy Ahimad har'a ganama godina Jimmaa aanaa Limmuu Kossaa galaniiru.
Saganticharratti itti aanaan preezdaantii mootummaa naannoo Oromiyaa obbo Shimallis Abdiisaa, ministirri Ministeera Geejibaa aadde Daagmaawiit Moogas, qondaaltonni federaalaa fi naannoo Oromiyaa argamaniiru.Ijaarsi daandichaa Birrii biiliyoona 2 oliin, waggaa 4 keessatti hojjetamee xumurama jedhameera.
Daandichi kiilo meetira 94 kan uwwisu yammuu ta'u, baasii ijaarsa daandichaa mootummaa Itiyoophiyaatu danda'a.
Hojii ijaarsa daandii kanaa koontiraata kan fudhate dhaabbata Chaayinaa TuCJu Injinariing Giruup jedhamudha.
Hwaayit Naayit Koonistiraakshin Maanaajimant hojii to'annaasaa ni hojjeta.
Daandichi Masaraa Abbaa Jifaar cinaa kan darbu yoo ta'u, hawwata tuuriizimii jajjabeessuu fi daawwattootaf haala mijataa uumuu keessatti qooda ni qabaatan itti abdatameera.
Dabalataan dhaabbileen indaastirii geejibaaf daandii ga'aa akka argatanii fi qonnaan bultoonnis oomisha isaanii salphaan gabaadhan akka ga'atan ni gargaara.
Daandin kun waggoota 45 ol tajaajileera.
Abbaan Taayitaa Galiiwwanii Oromiyaa bara baajataa 2012tti Birrii biiliyoona 22 walitti qabuuf karoorsee, baatii shan keessatti Birri biiliyoona 10 walitti qabuu beeksise.
Baajata bara darbee waliin wal bira yoo qabame ilaalamu Birrii miiliyoona 1.9 caalmaa akka qabu ibsameera.
Naannichatti baatii shan keessatti kaffaltoonni gibiraa tokko tokko nagahee gurgurtaa meeshaa kennuuf eeyyamamoo miti jedhameera.
Kaffaltoota gibiraaf hojii hubannoo uumuun kan hojjetame yammuu ta'u, tarkaanfiinis fudhatamuu Abbaa Taayitaa Galiiwwanii Oromiyaa beeksiseera.
Biirichatti daayreektarri barnootaa fi koominikeeshinii obbo Lammeessaa Ayyalaan akka jedhanitti, kenniinsa tajaajila ammayaa'aa laachuuf hojjetamaa jira.
Ijaarsi daandii aspaaltii Waraabee Boozhabar (Waraabee- Kutarree â€“ Qaawwaa â€“ Qottoo â€“ Boozhabar) eegalame.
Ijaarsi daandichaa kiilo meetira 40.5 kan uwwisu yammuu ta'u, har'a bakka itti aanaan preezdaantii mootummaa naannoo Kibbaa obbo Ristuu Yirdaaw, ministirri Nageenyaa aadde Mufariyaat Kaamiil, ministirri Geejibaa aadde Daagmaawiit Moogasii fi daayreektarri olaanaa Abbaa Taayitaa Daandiiwwanii Itiyoophiyaa Injiinar Haabtaamuu Taganyifaan argamanitti jalqabsiifameera.
Daandichaaf baajatni Birrii miiliyoona dhibbi 7 fi miiliyoona 95 qabameera.
Daandin kun magaalota godinaatti bal'ina meetira 21.5, gandootatti ammoo bal'ina meetira 12 qabaata.
Ijaarsi daandichaa waggaa lamaan dura hanqina humnaa dhaabbata ijaarsaa biyya keessatiin adda cituun isaa ni yaadatama.
Daldala alaa cimsuun diinagdee biyyatti guddisuun barbaachisaa akka ta'e Ministeerri Daldalaa fi Induustirii beeksise.
Waajjirri ministeerichaa rakkinoota daldala alaaf hudhaa ta'anii fi furmaata isaarratti oomishtoota, alergitootaa fi qaamolee mootummaa fi miti mootummaa dhimmisaa isaan ilaallatu waliin marii gaggeesseera.
Marichi idustiriin oomishaa daldala alaarratti rakkinootaa fi kallattii furmaatarratti kan xiyyeeffatedha jedhame.
Waltajjicharratti kan argamaan Ministiri Ministira Daldalaa fi Industirii aadde Fatilawarq Gabrezi'abiheer daldallii alaa biyyatti hanga barbaadameen guddachaa hin jiru jedhaniiru.
Daldala alaa cimsuun diinagdee biyyatti guddisuun barbaachisadha jedhaniiru.
Hanqinni sharafa alaa, kafaltiin tajaajila buufata Jibuutii olaanaa ta'uu, hanqina faayinaansii, hanqina dhiyeessii humna elektirikii fi rakkinoonni biro guddina damicharratti hudhaa ta'uu eeraniiru.
Ministeerri daldalaa fi industirii damicha guddisuuf industiriif haala mijataa uumuu, abbootii qabeenyaa ofitti hawwachuu fi oomishtoonni daldala alaarratti akka hirmaataaniif deeggarsa taasisuun xiyyeeffannoon hojjechaa jirachuun ibsaniiru jechuun Haaymaanoot Iyyaasutu gabaase.
Bulchiinsi magaalaa Dirree Dawaa dhaabbata Chaayinaa; CCECC waliin waliigaltee ijaarsa paarkii indaastirii mallatteesse.
Kantiibaan magaalichaa obbo Ahimad Buuhii fi hoji raawwachiisaa olaanaan CCECC, Guwoo Choongifeeng waliigalticha mallatteessaniiru.
Waliigalteen kaleessa mallatteeffame kun marsaa jalqabaatin lafa heektaara 370 irratti paarkii indaastirii ijaaruu dandeessisa.
CCECC magaalaa Dirree Dawaa naannoo Malkaa Jabduutti lafa heektaara 1000 irratti paarkii indaastirii mataasaa ijaaruu kaayyeffateera.
Paarkichattis abbootiin qabeenyaa magaalaa Dirree Dawaa waliin obbolummaa qabdu, magaalaa Kuunshaan hojiitti ni bobbaafamu.
Kantiibaan magaalaa Dirree Dawaa Ahimad Buuhii fi itti aanaan isaanii Kadir Juhaar yeroo magaalaa Kuunshaan daawwachuun hariiroo diinagdee magaalota lamaanii cimsuuf waliigalaniit turan.
Tuuriizimiin Itiyoophiyaa bakkeewwaan daawwaanaa biyyattiin qabdu waliin galii madaalamaa akka argamuuf hojjetama jirachuu ibsame.
Daayreekteerri olaanaan Tuuriizimii Itiyoophiyaa obbo Silashii Girmaa turtii Faanaa Broodkastiing Koorporeet waliin taasisaaniin bakkeewwaan daawwannaa Itiyoophiyaa qabdu waliin galii madaalamaa akka argamuuf hojjetamaa jiraachu himaniiru.
Haata'utii hanqina maallaqaa damicha mudateen walqbatee hojiin beeksisuu qormaata akka ture hubachiisaniiru.
Obbo Silashiin Itiyoophiyaan akka biyyoota Afrikaa hedduutti daawwattoota ofitti harkisuu dhabuu akka hanqinaatti kaasaniiru.
Hojiin gabaa fi beeksisaa hojjetamuu dhabuu, rakkinni ijaarsa dhaabbata cimaa, damichaaf xiyyeeffannaa kennuu dhabuu, bu'uuraleen misoomaa guutamuu dhabuu fi sodaan nageenyaa sababa ta'uus kaasaniiru.
Keessumattuu, maallaqni damichaaf ramadame xiqqaa ta'uun hojii beeksisuurratti dhiibbaa uumuu himaniiru.
Biyyoonni Afrikaa hedduun damichaaf xiyyeeffannaa itti kennanii waan socho'aniif galii gaarii akka argatan kaasaniiru.
Yeroo ammma kana dhaabbatichi qaamolee dhimmisaa isaan ilaallatu waliin qindoominaan hojjechaa jiraachuu obbo Silashiin hubachiisaniiru jechuun Silaabbat Maanaayyeetu gabaase.
Naannoo Oromiyaatti carraa hojii miiliyoona 1 ol uumun karoorfamus, raawwiin baatiiwwan sadan darbanii gadi aanaa ture jedhame.
Biiron Dubartoota, Daa'imanii fi Dargaggootaa Oromiyaa bara baajataa 2012tti dargaggoota miiliyoona 1 ol hojiitti galchuu karoorset ture.
Yaata'uutii raawwiin baatiiwwan sadan darbanii gadi aanaa ta'uu daayreektarri hirmaannaa fi fayyadamtummaa dubartootaa fi dargaggootaa biirichaa obbo Usmaan Ibraahiim ni himu.
Naannichi carraa hojii kuma dhibba 4 karoorfatee, kan milkeesse kuma dhibba 1 qofa.
Faanaa Broodkaastiing Koorporeet dargaggoota carraa hojii barbaadanii fi qooda fudhattoota damichaa dubbiseera.
Dargaggoonni, rakkoon dhiyeessii liqaa, walitti hidhamiinsi gabaa, hojimaanni gurmiif gaafatamu walxaxaa fi sirrachuu kan qabudha jedhu.
Magaalota Oromiyaa hedduutti dargaggoonni hoji dhabeeyyiin hedduu ta'uus ni ibsu.
Liqaaf Birrii biiliyoonni 3.5 qophaa'uu daayreektarichi ni ibsu.
Dhaabbilee barnoota olaanotii muummeewwan barnootaa addaddaatin ebbifamanii carraa hojii dhabanii taa'aa akka jiranis dargaggoonni Faanaa Broodkaastiing Koorporeetitti himaniiru.
Daayreektarichi dargaggoonni rakkoo ilaalchaa, liqaa fudhatan deebisuu dhabuu fi maallaqa liqeeffatan fudhatanii kan badanis jiraachuu kaasu.
Warraaqsa diinagdee naannicha keessatti hojjetamaniin carraa hojii bal'aa banuuf hojjetamaa jiraachuus ni kaasu.
Raawwii karoorichaa gadi aanaa ta'e kurmaana itti aanu keessatti milkeessuuf ni hojjetamas jedhu obbo Usmaan.
Fandii dargaggootaa hundeessuuf hojjetamaa jiraachuus ni ibsu.
Diriirsa elektirikii proojektii baaburaa Awaash-Komboolchaaâ€“Gabaa Haaraa waliin walqabatee waliigaltee dhabuu Humna Elektirikii Itiyoophiyaa fi Koorporeeshinii Baabura Lafaa gidduutti uumame mootummaan furmaata itti laate.
Kiiloo meetra 390 kan dheeratu projektichi ijaarsi marsaa duraa xumuraamee fi yaaliin erga godhamee booddee dhiyeessiin humna guutamuu dhabuun yeroo tajaajila kennuu qabutti otuu hin laatiin hafeera.
Waliigalteen dhabuun Korporeeshinii Baaburaa Lafaa Itiyoophiyaa fi Tajaajila Elektirikii Itiyoophiyaa gidduutti uumameen dhiyeessiin humna proojektichaa yeroo yaadametti akka hin dhiyaannee ta'eera.
Tibbana mootummaan dhimmicharratti gidduu galuun murtee dhimma baajata proojektichaaf fala ta'u dabarseera.
Bu'uruma kanaan hojii haftee proojektichaa xumuruuf  mootummaa fi bittaa calbaasii sararoota humna walqunamsiisuuf kan oolu gama Humna Elektirii Itiyoophiyaan bahii ta'ee hojiichi akka eegalu waliigalameera.
Bu'uruma waliigalameen baasii barbaachisu ministeera maallaqaan baasii kan ta'u yoo ta'u, idaasaa Korporeeshinii Baaburaa Lafaa Itiyoophiyaatu kafala jedhame.
Ijaarsi marsaa lammaffaa bara 2007 kan eegale yoo ta'u, yeroo ammaa hojiin hadiida diriirsuu Awaash-Kombolchaa xumuramuun yaaliin taasifameera.
Sarara baaburaa Awaash-Kombolchaaâ€“Gabaa Haaraa ijaarmeef dadabarsa humnaa sarara olaanaa Doolaara Ameerikaa miiliyoona 37.5 barbaachisa jechuun Firehwoot Saffiwtu gabaase.
Sharafa alaa olaanaan qamadiin alaa galan hambisuuf hojjetamaa jiraachuu Ministeerri Qonnaa beeksise.
Ministiri Ministira Qonnaa obbo Umaar Huseen qamadiin gammoojjii heektaara kuma 14 ol jallisiin misoomaa jiraachuu himaniiru.
Fuuldurattis qamadii gammooojjii bal'inaan misoomsuuf heektaara kuma 3 hojiin sanyii bay'isuu hojjetamaa jiraachu dubbataniiru.
Waggoota sadan dhufanitti qamadii gammoojjii sharafa alaa olaanaan alarraa galan hambisuuf, misoomni qamadii gammoojjii xiyyeeffannoon itti kennamee hojjetamaa jiraachuu obbo Umaar himaniiru.
Obbo Umaar qorannoon miidhaa Awwaanisaa fi roobni waqtii isaa hin eegne oomisharraan ga'e hojjetamaa jiraachuu eeruun, bu'a qoranichaa fulduratti akka ibsamu ta'uu hubachiisaniiru.
Mootummaan meeshawwaan mekanaayzeshinii qaraxarraa bilisa akka galan murteessuun, qisaasamina oomishaa hir'isuu fi oomishaa fi oomishtummaa guddisuuf kaka'umsa gaarii kan uumu ta'uu kaasaniiru.
Bara kana lafa sanyiin uwwifamaan heektaara miiliyoona 12.5 keessaa heektaarri miiliyoona 9.8 walitti qabamuu ibsuun, kan hafan torbaa lama keessatti akka walitti qabamu himaniiru.
Rakkooleen Hidha Haaromsaa duraan turan furamanii hojii dansaan hojjetamaa jiraachuun ibsame.
Mana Maree Bakka Bu'oota Ummataatti koreen dhaabbii dhimmoota qabeenya uumamaa, bishaan, jallisii fi inarjii ijaarsi Piroojaktichaa sadarkaa irra jiru daawwateera.
Rakkooleen kanaan duraa furamanii, Piroojaktichi yeroo qabameef keessatti sadarkaasaa eeggatee akka xumuramu raawwii abdii qaburra jiraachun ibsameera.
Hojiin elektiroo meekaanikaalaa fi sibiilaa hojii siiviiliin yoo madaalamu xiqqaa ta'uu kan hubate koreen dhaabbichaa, xiyyeeffannaan akka laatamuuf akeekera.
Komii hojjetaan kaasu furuuf, hojjettoota qaama furmaataa taasisuun akka barbaachisu ibsameera.
Komii fi gaaffiin beenyaa namoota Piroojaktichaaf lafa isaanitirraa kaafamanii, rakkoon dhiyeessii bu'uuraalee misoomaa bulchiinsa naannoo waliin hataattamaan furamuu akka qabus korichi ibseera.
Hoji gaggeessaan Piroojaktichaa Injiinar Kiflee Horroon hojiin siiviilii hidhichaa %85.5, elektiroo meekaanikaalaa %29, hojiin sibiilaa %15 xumuramuu ibsan.
Raawwiin waliigalaa Piroojaktichaa %70, amma ammaatti baasin ba'e Birrii biiliyoonni 99 ta'uu, xumuruuf Birrii biiliyoonni 40 kan barbaachisu ta'uun ibsameera.
Piroojakticha amma bara 2015tti xumuruuf yaadamee hojjetama ajiraachutu ibsame.
Hidhaan haaroomsaa guddichi biyyoon akka hinguuttamne hojiin misooma sululaa ciminaan hojjetamuu qaba jedhame.
Waltajjiin marii biyyaaleessa hojii misooma sululaa irratti xiyyeeffate Magaalaa Maqaleetti gaggeeffamaa jira.
Baasii guddaan kan hojjetamaan hidhaaleen  biyyaattii  biyyoon akka hin guuttamne ittisuun dirqama ta'uu qaba jedhan Daayreekteerri hirmaannaa ummataa biyyaaleessaa mana  maree  hidha haaroomsaa aadde Roomaan Gabrasilaalsee.
Jiruu fi jireenyaa qonnaan bulaa itti fufiinsaan fooyyeessuu fi imala haaroomsaa mirkaneessuuf hojiin misooma sululaa murteessaa ta'uu hubachiisaniiru.
Waggoottan darban naannoo hundatti hojiin misooma sululaa Doolaara Miiliiyoona 81tti tilmaamamu  hojjetamuu dubbataniiru.
Hojiin ijaarsa hidha haaroomsaa dhibbeentaa 69.7 irra ga'uus aadde Romaan ibsaniiru.
Waltajjiin marii biyyaaleessaa hidha bishaanii fi hojiilee misooma sululaa irratti xiyyeeffate kun yeroo 3ffaaf gaggeeffamaa kan jiru yoo ta'u, barreeffamni qorannoo shan dhiyaachuun mariin kan irratti gaggeeffamuu ta'uu ragaan ni muul'isa.
Ijaarsi Daandii Asfaaltii Oromiyaa, Naannoo Kibbaa fi Gaambeellaa qaxxaamuraan walqunnamsiisu eegalame.
Daanichi km 140.2 kan dheeratu yoo ta'u, Jimmaa, Boongaa, Miizan Teeppii, Gaambeellaa, Goree, Mattuu fi Finfinnee karaa qaxxaamuuraan walqunnamsiisa jedhameera.
Ijaarsi Daandii Goree- Maashaa- Teeppii kun bakka hoggantoonni feederaalaa fi naannoolee argamanitti har'a ifatti eegalameera.
Ijaarsi isaa Birrii biiliyoona 4.5 kan gaafatu ta'uu Daayrooktooreetiin Koomiiniikeeshiinii Abbaa Taayitaa Daandiiwwanii Itiyoophiyaa beeksiseera.
Proojektichi baadiyaatti meetira 10, naannoo magaala gandaatti meetira 12, magaala aanaatti meetira 19 fi magaala godinaatti meetira 21.5 bal'ina ni qabaata jedhameera.
Dhaabbata Kooriiyaa Kibbaa â€˜Haayuundaay Deevilooppimant' jedhamuun kan hojjetamu yoo ta'u hojiin gorsaa fi too'annoo dhaabata Injinariingii Luusoong jedhamuun raawwata jedhameera.
Hojiin isaa waggaa 4 fi Baatii 6 keessatti kan xummuramu yoo ta'u, hawaasa naannoof rakkoo hawaasummaa, Siyyaasaa fi Diinagdee ni fura jedhamee kan itti amaname akka ta'e ibsameera.
Walga'iin 3ffaan hidha haaroomsaa Sudaan Kaartuumitti eegalame.
Ministeeroonni Bishaanii,Jallisii fi Iinerjii Itiyoophiyaa, Sudaanii fi Gibtsi dhimma hidha haaroomsa irratti mari'achuuf Kaartumitti walga'aniiru.
Mariin kana irratti Baankiin Addunyaa fi Ameerikaan taajjabdummaan hirmaachaa jiru jedhameera.
Haala qabiinsa fi guuttama bishaan hidha haaroomsaa ilaalchisee marii bal'aan ni gaggeeffama jedhamee eeggama.
Walga'ii 4ffaa fi inni dhumaa yeroo dhiyootti kan itti fufu ta'uu ibsameerDhaabbanni Maallaqa Addunyaa Itiyoophiyaaf liqaa fi deeggarsa Doolaara biiliyoona 2.9 raggaasise.
Boordiin Dhaabbata Maallaqa Addunyaa fooyyessa diinagdee biyya keessaa Itiyoophiyaa deeggaruuf Piroojaktii waggaa sadiitin; liqaa fi deeggarsa Doolaara biiliyoona 2.9 raggaasiseera.Dhaabbatichi maallaqicha kan raggaasise liqaa dhala xiqqaa fi yeroo dheeraan kaffalamu.Maallaqichi fooyyessa diinagdee biyya keessaa tumsuu, rakkoo sharafa alaa furuu, jireenya lammiilee fooyyessuu, idaa alaa madaalchisuu fi diinagdee biyyattii tasgabbeessuuf oola.Dabalataan qaala'iinsa gatii ittisuu, damee dhuunfaaf liqaa mijeessuu, carraa hojii uumuu fi qabeenya biyyattii sirnaan fayyadamuurratti gumaacha ni qabaata jedhameera.Maallaqa raggaasifame keessaa Doolaarri miiliyoonni dhibbi 3 fi miiliyoonni 8.4 hataattamaan Itiyoophiyaaf kan gadi lakkifamudha.Daayreektara olaanaa fi eeggataan dura taa'aa dhaabbatichaa Deeviid Liiptoon maallaqni ragga'e diinagdee Itiyoophiyaa jajjabeessuuf gumaacha ni qabaata jedhaniiru.Itiyoophiyaa fi Chaayinaan sirna guumruukaa ammayyeessuuf waliigalan.Ministirri Ministeera Galiiwwanii FDRI aadde Adaanach Abeeben, hoggansa ministira Bulchiinsa Guumruukaa Chaayinaa waliin mari'ataniiru.Marichaanis daldala seeran alaa, dawaa sammuu nama addoochu to'achuurratti xiyyeeffataniiru.Dabalataan sirni guumruukaa ammayyeessuun bifa danda'amurratti mari'ataniiru.Sirna guumruukaa ammayyeessuuf waliigaltee odeeffannoo waljijjiiruu magaalaa Finfinneetti mallattaa'e hojiirra oolchuurratti mari'ataniiru.Koreen teekniikaa waloo hundaa'uun akka hojiitti galus waliigalameera.Deeggarsa tajaajila teeknooloojii ni laatas jedhameet eegama.Kurmaana jalqabaa bara kanaatti invastimantii kallattii alaarraa Doolaarri miiliyoonni dhibbi 7 ol argameera.Koomiishiniin Invastimantii Itiyoophiyaa kana kan ifoomse waltajjii waloo waajjiraalee invastimantii naannoo fi federaalaa 14ffaa magaalaa Hararitti gaggeeffamaa jirurratti.Koomiishinichatti daayreektarri daayreektoreetii qophii karooraa fi gamaaggamaa obbo Niwaay Tadlaan akka beeksisanitti, kurmaana waggichaatti paarkota indaastirii mootummaa fi dhuunfaa 9tti oomishaalee alatti ergamanirraa Doolaarri Ameerikaa miiliyoonni 47.4 ol argameera.Kunis karoora qabamerraa %71 ta'uu ibsan.Yeroo walfakkaataa bara darbeetin yoo madaalamu, barana abbootiin qabeenyaa oomishaalee isaanii alatti erguu eegaluu isaanitiin, damichi guddina %88 agarsiisera.Sadarkaa biyyaatti naannolee salganii fi bulchiinsota magaalaa lamaanitti abbootii qabeenyaa kaappitaala Birrii biiliyoona 50 ol galmeessisan 2,700f eeyyamni invastimantii laatameera.Godina addaa Oromiyaa naannawa Finfinneetti abbootiin qabeenyaa 295 ol eeyyama fudhatanii, tajaajila elektiriikatiif amma Birrii miiliyoona 3 kaffalanii tajaajila argachuu dhabuun komachuun amma hojii dhaabuutti ga'uu ibsan.Daandiin aspaaltii keessoo magaalaa Amboo waggaa afuriin dura eegalame amma ammaatti hin xumuramne.Daandichi baajata Birrii miiliyoona dhibba 5 fi miiliyoona 32 eegalame ture.Jiraattonni akka Faanaa Broodkaastiing Koorporeetitti himanitti, daandichi kallattiiwwan 6n daandii horaatin walqunnamsiisa jedhameet ture.Hojii ijaarsa daandichaa kan fudhate hoji gaggeessaan Gamshuu Bayyanaa Koonistiraakshin obbo Oliyaad Tafariin harkifannaa ijaarsa daandichaatif itti gaafatamuu kan qabu hojjechiisadha jedhu.Daandichi kiilo meetira 15 kan uwwisu yammuu ta'u, marsaalee ijaarsaa 6n keessaa hojiin daangaa kabachiisuu kan hojjetamu lama qofaafi.Kantiibaan magaalichaa obbo Tarrafaa Badhaadhaan gama isaanitiin harkifannaa kanaaf itti gaafatamuu kan qabu hoggansa duraati jedhu.Kiilo meetirri 10 qophii ta'eera; kana keessaa kiilo meetirri 7.5 ikoontiraaktarichaaf dabarfameera jedhu.Duursaan garee bulchiinsa koontiraataa Abbaa Taayitaa Daandiiwwanii Oromiyaa obbo Wandee Dassaalany, daandichi dhuma bara baajatichaatti xiyyeeffannaa bulchiinsa magaalichaa dhabuu himu.Haaylayyasuus Makoonnantu gabaase. Itti aanaan kantiibaa magaalaa Finfinnee Injiinar Taakkalaa Uumaan Waldaa Misooma Guraagee itti aanaa preezdaantii mootummaa naannoo Kibbaa obbo Ristuu Yirdaawin duurfamu waliin mari'atan.Turtii isaanitiin akkaataa sochii misooma magaalaa Finfinneerratti hirmaatanirratti mari'atameera.Injiinar Taakkalaa Uuman hirmaannaa misoomaa hawaasa Guraagetiif bulchiinsi magaalichaa deeggarsa kan taasisu ta'uu ibsaniiru.Obbo Ristuu Yirdaaw gama isaanitiin hirmaannaa hawaasummaa taasifamuun ala, sochiilee misoomaa hawaasichi taasisu naannoon Kibbaa kan deeggaru ta'uu beeksisaniiru.Injiinar Taakkalaan hirmaannaa gama hundaa hawaasichaaf galateeffataniiru.Hindi misooma intarpiraayizoota xixiqqaa Itiyoophiyaa deeggaruu akka barbaaddu beeksiste.Hinditti Ambaasaaddarri Itiyoophiyaa Tizzitaa Mulgeetaan ministira Ministeera Geejibaa fi Daandii, Intarpiraayizoota Xixiqqaa fi Jiddugaleessaa Hind Shirii Niitiin Gaadikaarii waliin mari'ataniiru.Marichaan hariiroon daldalaa, invastimantii, ijaarsa dandeettii, hariiroo ummattummaa waggoota dheeraa lakkoofsisuun ibsameera.Haaluma kanaan misooma intarpiraayizii Itiyoophiyaa cimsuun murteessaa ta'uun ibsamee, ministirichi biyyi isaanii gama kanaan Itiyoophiyaa waliin hojjechuu kan barbaaddu ta'uu eeran.Hojiilee Itiyoophiyaan damichaan hojjettuuf Hind muuxannooshee qooduu akka barbaaddus ibsaniiru. Rakkoo daandii Qarree Go'aa â€“ Dajan waaraan furuuf qorannaan gaggeeffamaa jiraachuu Abbaan Taayitaa Daandiiwwanii Itiyoophiyaa beeksise.Haala teessuma lafaarraa kan ka'e daandichi sigigoodhan miidhamuun taatee ta'uun barameera.Daandichi magaalaa Finfinneedhaa kaasee gammoojjii Abbayyaa keessa qaxxaamuruun magaalota jajjaboo naannoo Amaaraa walqunnamsiisa.Abbaan taayitichaa rakkoo mudatu hiikuuf suphaa taasisus, furmaata waaraa kan barbaadu ta'uu garuu qorannoodhan itrra ga'uu beeksiseera.Rakkinicha waaraan furuuf ogeeyyiin Jaappaan naannichatti bobba'anii qorannaa taasisaa jiru.Bu'aan qorannichaa akkuma ifoomen, furmaanni waaraan kan laatamu ta'as jedhan. lammiileen biyyoota garagaraa addunyaarra jiraatan sadarkaan diinagdee mataa isaanii fi mala jireenyaa ni qabaatu.Bu'uruma kanaan maatiin jireenya mataa isaanii gaggeessuun daa'imman isaanii sadarkaa gaarii irra akka ga'anii hedduu carraaqu.Daa'imman hedduun diinagdeen mataa isaanii hanga danda'aniitti maatiin irratti of gatanii jiraatu.Jireenyi isaa Veetnaam kutaa baadiyyaa kan ta'e daa'imni waggaa 10'n Daang Vaan Kahuuyan jireenyi isaa kanarraa addadha.Sababoota garagaraan maatiin isaa du'aan irraa adda kan ba'an daa'imni Daang, gargaarsa kam malee naannoo baadiyyaa jiraatutti hojii qonnaa ittiin bulmaata godhateera.Daa'imni kun jireenya isaa fooyyessuuf  nyaataaf kan isa tajaajilan hojiiwwaan qonnaa dadhabsiisoo hojjeta.Umurii kanaan gargaarsa kam malee otuu hin barbaadiin qormaata jireenyaa isa mudate darbuuf daandiin inni filate bayyota kan gaddisiisee fi ajaa'ibsisedha.Jireenya isaa qajeelchuuf kan isa gargaaru hojii qonnaarra darbee barnoota isaa otuu adda hin kutiin hordofaa jira.Daang naannichatti kan argamaan firoota isaarraa gaaffi si gargaara jedhu dhiisuun jireenya mataa isaa fooyyesuuf daandiin inni filate cimina isaa muldhisa.Muuxannoon jireenya Daang Vaan Kuhuyaan karaa barsiisaa isaa marsariitii miidiyaa hawaasa irratti ga dhiifamuun wal qabatee kutaaleen idila addunyaa garagaraa dinqisiifachaa jiru.Baayyoonni daa'ima kana umurii kanatti qormaata isa mudate hir'isuu kan danda'u deeggarsa taasisuuf fedhii akka qaban ibsaniiru.Manni Maree Bakka Bu'oota Ummataa wixineewwan labsii invastimantii fi eksaayiz taaksii koree dhaabbii dhimmi ilaallatuuf dabarse.Manni marichaa walga'ii idilee 6ffaasaa har'a gaggeessera.Ministir deettaan gargaaraa waamamaa mootummaa obbo Caalaa Lammiin mana marichaatti argamuun ibsa laataniin, kaayyoon wixinichaa carraa hojii uumuu, teeknooloojii fi cee'umsa beekumsaa, sharafa alaa biyyi argattu guddisuu, qabeenya uumamaa, aadaa fi qabeenya biroo biyyattii sirnaan fayyadamuudha jedhaniiru.Wixinicha fooyyessuun kan barbaachise diinagdee si'eessuu, guddina diinagdee waaraa taasisuu, oomishtummaa biyya keessaa jajjabessuu, dorgomtummaa diinagdee cimsuu, hirmaannaan abbootii qabeenyaa biyya keessaa fi alaa jajjabeessuu, jireenya lammiilee fooyyessuudha jedhan.Manni marichaa wixinicharratti ega mari'ateen booda adda durummaan koree dhaabbii dhimma daldalaa fi indaastiriif, tumsaaf ammoo koree dhaabbii dhimma galiiwwan, baajataa fi faayinaansiif qajeelchera.Manni marichaa wixinee labsii dhaabbilee misoomaa mootummaa dhuunfaatti dabarsuurrattis mari'ateera.Mootummaan taaksii barbaachisaa akka sassaabu, koontiroobaandii fi daldala seeran alaa ittisuuf, fayyaa hawaasaa kan miidhanii fi rakkoo hawaasummaa uumuu malan waan ta'ee fi dhimmoota bu'uuraa waan ta'aniif, meeshaalee barbaaddamtummaan gabaa isaanii hin hir'isnee fi tajaajilootarratti taaksii kaa'un barbacahisuu obbo Caalaa Lammiin ibsaniiru.Eksaayiz taaksichi meeshaalee caaqaa, fayyaa hawaasaa fi rakkoo nageenya naannoo qaqqabsiisan, oomishaalee boba'aa, konkolaataa fi plaastikarratti kan kaa'amudha.Eksaayiz taaksichi xiqqaan %10(kaameeraa suuraa fi viidiyoo, meeshaalee televiizhinii harkisuuf oolanii fi meeshaalee walfakkaataa biroo), olaanan ammoo %500( eksaayiz taaksin 400 amma %500 irra kaa'amu ammoo konkolaattota bara Faranjootaa 2012 yookin waggaa 7 ol ta'an irratti) ta'uun ibsameera.Oomishaalee tiraaktaraarratti akka tajaajila isaanii; waggaa 4 fi sanaa ol ta'an irratti eksaayiz taaksiin %100 amma %400 kan kaa'amu ta'a.Konkolaattota biyya keessatti oomishamanii gabaadhaf dhiyaatan irratti eksaayiz taaksiin kaa'amu %30 ta'uun ibsameera.Dhugaatii alkoolii, tamboo, nyaata miyaa'aa fi ashaboo qaban, soorrata cooma qaban, uffata hodhamaa, bishaan saamsamanii fi gaazii qaban irratti taaksiin akka kaa'amu ajaja.Waliigalteen Piroojaktoota bishaan dhugaatii Birrii miiliyoona 74 olii mallatteeffame.Waliigalticha Biiroon Misooma Qabeenya Bishaanii fi Inarjii Oromiyaa, dhaabbata "Woord en Daad" jedhamu waliin mallatteessaniiru.Piroojaktichi rakkoo bishaan dhugaatii godina Arsii Lixaa aanaa Sanbatee Shaallaa fi gandoota 5 furuuf hojjetama.Ijaarsichaaf waliigalteen Birrii 74,056,862.91 mallatteeffameera.Piroojaktiin kun gaafa xumuramu namoota 39,000 rakkoo bishaan dhugaatii qulqullu jalaa baasuun walin ga'iinsa bishaanii aanichaa 7% irra gara 57% ol guddisa. Namoonni bu'uuraalee misoomaa mancaasuun geejibsiisaa turan to'ataman.Namoonni to'annaa jala oolfaman kanneen shiboo elektiriikaa quqqurxuun geejibsiisaa turaniiru.Shiboo, sibiila, plaastiknis harkatti qabameera.Namoonni 3 meeshaalee kanneen godina Shawaa Kaabaa Garba Gurraachatii gara magaalaa Finfinnee galchuuf yaalaa turaniiru.Koomiishiniin Poolisii Federaalaa akka beeksisetti namoonni kanneen buufata sakattoorratti eeruu namootatiin kan qabamanGiddugala Agarsiisaa Finfinneetti Koonveenshinii Paan Afriikaa fi Wiirtuu Agarsiisaa ijaaruuf mariin taasifameera.Ijaarsichi lafa heektaara 22 irratti hojjetama jedhameera.Abbootii qabeenyaa biyya keessaa hirmaachisuun ijaaruun kan yaadame yammuu ta'u, waltajjii marichaarrattis sooreyyiin Itiyoophiyaa 300 ta'an hirmaataniiru.Itti aanaan kantiibaa magaalaa Finfinnee Injiinar Taakkalaa Uuman waltajjicharratti akka jedhanitti, toora daldalaa fi invastimantii magaalaa idil addunyummaa Finfinnee madaalu ijaaruuf karoorfameera jedhan.Abbootiin qabeenyaas akka hirmaatan gaafataniiru. Dhaabbatichi dhaabbilee idil addunyaa 2 waliin xaa'oo biyyoo deddeebisuuf waliigaltee mallatteesse.Dhaabbanni Loojastiiksii Geejiba Galaanaa Itiyoophiyaa xaa'oo biyyoo toonii miiliyoona 1.5 deddeebisuuf dhaabbilee idil addunyaa lama waliin waliigaltee mallatteessera.Dhaabbatichi waliigalticha kan mallatteesse DHL fi Diyaamand Shiip Buukar waliini.Akkaataa waliigaltichaatin dhaabboileen kanneen xaa'oo biyyoo toonii miiliyoona 1.5 gara biyyaa ni galchu.DHL toonii kuma 900, Diyaamand Shiip Buukar ammoo toonii kuma dhibba 5 fi kuma 60 geejibsiisuuf waliigalameera.Hoji raawwachiisan Dhaabbata Loojastiiksii Geejiba Galaanaa Itiyoophiyaa obbo Roobaa Magarsaan akka jedhanitti dhaabbilee kanneen muuxannoo ga'aa qabu.Baasin geejibichaa Doolaara Ameerikaa miiliyoona 42 fixa jedhameera.Adeemsicha kan hogganuu fi qindeessu Ministeera Geejibaati.Waxabajjii 2012 dura xaa'oon kun guutummaan gara biyyaa ni gala jedhameera.Xaa'ichi Moorookoo, Chaayinaa, fi Emmireetota Arabaa Gamtoomanii geejibsiifama jechuun TOI gabaasera.Hawaasni addunyaa deeggarsaa fi tumsi baqattootaf taasisu diinagdee fi hawaasummaa baqattootaarratti bifa hiikkaa qabuun ta'uutu irra jiraata jedhan itti aanaan muummee ministiraa obbo Dammaqaa Makoonnan.Obbo Dammaqaan fooramii baqattoota idil addunyaa Jeeneevaa Swiizarlaanditti gaggeeffamuu eegalerratti argamuun haasaa taasisaniiru.Haasaa isaanitiinis deeggarsi baqattootaf taasifamu jireenya baqattootaarratti bifa jijjiirraa uumuu danda'uun ta'uu qaba jedhan.Itiyoophiyaan akkaataa waliigaltee baqattoota addunyaatin tumsa taasisuu itti fuftis jedhaniiru itti aanaan muummee ministiraa.Jilli Itiyoophiyaa itti aanaa muummee ministiraa obbo Dammaqaa Makoonnaniin duurfamu fooramii baqattootaa kanarratti hirmaachuuf kaleessa Swiizarlaand galuun isaa ni yaadatama.Dhaabbilee deeggarsa namoomaa idil addunyaa teessoo isaanii Jeeneevaa godhatan waliinis ni mari'atu jedhameet eegama.Baqattoota heedduu simattee keessummeessaa waan jirtuuf Afrikaa bakka bu'uun kan filatamte Itiyoophiyaa qofa jedheera Waajjirri Itti Aanaa Muummee Ministiraa.Itiyoophiyaan lammiilee biyyoota 29 dhufan, miiliyoona 1tti siqan simattee keessummeessaa jirti.Obbo Dammaqaan kaleessa galgala daayreektar janaraala Dhaabbata Fayyaa Addunyaa Dooktar Teediroos Adihaanoom waliin mari'ataniiru.Uwwisa fayyaa, eegumsa fayyaa duursaa, nyaata madaalawaa, dhiyeessii faarmaasiitiyuukaalirratti mari'ataniiru.Dhaabbatichi Itiyoophiyaa waliin hojjechuu kan itti fufu ta'uun ibsameera Naannoo Oromiyaa godina Shawaa Kaabaatti lafti heektaarri 571 abbootii qabeenya hin misoomsinee harkaa fuudhamuun baankii lafaattii galii ta'uu Waajjirri Invastimantii godinichaa beeksiseera.Bara 1989 irraa eegalee godinichatti galiin invastimantii irraa argamee Birrii biiliyoona 9.9 qofa ta'uu ibsameera.Itti gaafatamtuun waajjirichaa aadde Asteer Zawdeen akka ibsanitti, abbootii qabeenyaa lafti irraa fudhatameef akeekkachiisni irra deddeebii laatamaa tureera.Abbootii qabeenyaa lafa fudhatan hin misoomsin hafan 65 irraa lafti heektaarri 571 fuudhamuun baankii lafaatti galii ta'eera jedhan.Godinicha keessa qabeenyi olaanaan jiraatuyyuu sochiin galii invastimantii gadi aanadha jedhan.Bara baajataa 2011 keessa abbootiin qabeenyaa 11 qofti gara godinichaa kan dhufan ta'u ibsaniiru.Hanga ammaatti hojii dhabdoota kuma 3 qofaaf carraan hojii uumameera jedhan itti gaafatamtittiin.Yeroo ammaa kana godinicha keessa abbootiin qabeenyaa 276 hojiirra jiru jedhaniiru.Tarsiimoon filannoo waltajjii dhaabbilee hawaasa siiviilii qophaa'aa jira jedhame.Filannoon dhuftu karaa demokraasawaa fi amanamaa ta'een akka xumuramu tarsiimoon waltajjii dhaabbilee hawaasa siiviilii qophaa'aa jira.Hoggantuun Waajjira Waltajjii Dhaabbilee Hawaasa Siiviilii Itiyoophiyaa aadde Bileen Asraat Faanaa Broodkaastiing Koorporeet waliin turtii taasisaniin akka beeksisanitti, filannoo dhuftu hordofuun akka danda'amuuf caasaan uumamaa jiraachuu beeksisaniiru.Waldaaleen siiviilii ga'eewwan addaddaarratti hirmaacha ajiraachuu beeksisaniiru.Eegumsa mirga namoomaa, filannoo fi demokraasii cimsuurrattis hojjechuuf qophiitti jiraachuu ibsan.Rakkoolee filannoo keessatti mudachuu malan hiikuurratti leenjiin kennamaa turuu beeksisaniiru.Dhaabbileen 70 ol ta'an filannicharratti hojjechuuf fedhii agarsiisuu beeksisaniiru hoggantittiin.Labsiin hawaasa siiviilii haaraan dhiyeenya ragga'uurraa kan ka'e haaraa kan makamanis ni jiraatun eegna jedhan.Afawarq Alamuutu gabaase.Itti aanaan kantiibaa magaalaa Finfinnee Injiinar Taakkalaa Uuman gorsaa dhimma diinagdee fi daldalaa Chaayinaa Liiw Yuu waliin mari'atan.Marichaan diizaayinii fi ijaarsa manneen jireenyaa ammayyaa naannoo Gootaraatti hojjetamanirratti xiyyeeffataniiru.Bulchiinsi magaalaa Finfinnee naannoo Gootaraatti manneen jireenyaa ammayyaa ijaaruuf qophii taasisaa jira.Ijaarsichi manneen ammayyaa naannoo Lagahaaritti ijaarramutti aanee, naannoo jireenyaa jabaa ta'uun ibsameera.Ijaarsicha kan raawwatu dhaabbata Chaayinaa CCCC fi bulchiinsa magaalaa Finfinneeti.Ijaarsichi dhiyeenyatti kan ifoomu ta'uu Injiinar Taakkalaan ibsaniiru.Lafa qabiyyee Simiintoo Mogor dabalatee waliigalaan lafa heektaara 27 irratti kan ijaarramudha. Pireezedaanti Saahilawarq Zawdeen daayreektara olaanaa Sagantaa Nyaata Addunyaa Deeviid Biizlii waliin mari'atan.Pireezedaanti Saahilawarq daayreektaricha Masaraa Mootummaa Biyyoolessaatti simachuun mariisisaniiru.Sagantichi hojiilee kanaan dura hojjetee fi karoora Itiyoophiyaatti qaburratti mari'ataniiru.Ministeerri Galiiwwanii Baatii Sadaasa keessa Birrii biiliyoona 19.2 walitti qabuu beeksise.Baatii Sadaasa 2012 keessa Birrii biiliyoonni 18.3 walitti qabamuuf karoorfamee, Birrii biiliyoonni 19.2 walitti qabamuun ibsameera.Raawwiin karoora baatichaa kan bara darbeen yoo madaalamu caalmaa Birrii biiliyoona 5.97 yookin %36.14 agarsiisera.Ministeerichi hojii hubannoo uumuu bifa qindaa'en kaffalttoota gibiraaf laaten karooraa ol galii walitti qabuu isaa ibseera.Qindoominni hojii hoggantoota, hojjettootaa fi hawaasa daldalaa gidduutti jiru bu'aa kanaaf gumaacha olaanaa taasiseera jedhameera.Hojiin baatiwwan shanan darban keessa hojjetame karoora waggaa milkeessuuf agarsiiftuu ta'uu ragaan Ministeera Galiiwwaniirraa argame ni mul'isa.Baatiiwwan arfan darban keessa daldala alaa irraa galiin Doolaarri Ameerikaa miiliyoonni dhibbi 9 fi miiliyoonni 16.21 argamuun ibsame.Bara baajataa kana ji'oottaan arfan darban keessa oomisha qonnaa fi damee oomisha Albuudaa irraa galiin Doolaarri Ameerikaa miiliyoonni dhibbi 9 fi miiliyoonni 16,21 argamuu isaa Ministeerri Daldalaa fi Indaastirii beeksiseera .Bara baajatichaa baatiiwwan arfan darbanitti Doolaara Ameerikaa biiliyoona 1.07 argachuuf karoorfamee, galiin argame Doolaara Ameerikaa miiliyoona dhibba 9 fi miiliyoona 16 ta'uun ibsameera.Raawwichi kan bara darbee yeroo walfakkaatu Doolaara Ameerikaa miiliyoona dhibba 8 fi miiliyoona 14.73 yoo madaallamu, caalmaa Doolaara Ameerikaa miiliyoona 101.48 qaba jedhameera.Oomisha kanneen akka abaaboo, midhaan agadaa, dheedhii, ixaanii uumamaa, jimaa fi elektirikarraa galiin karoora ol argamuun himameera.Oomishaalee baargamoo, midhaan dheedhii, uffata, buna, albuuda taantaalamii fi midhaan zayitaa gara biyya alaatti ergaman irraa ammoo galiin % 75 hanga % 99 argameera.Akkasumas fuduraa fi muduraa, foon, gogaa fi bu'aa gogaa, meeshaalee elektirooniiksii, horii dhaabbii, aannanii fi bu'aa aannanii, baala shaayii irraa % 50 hanga % 74 argameera.Gama biraan oomishaaleen kanneen akka dhugaatii, qoricha, keemikaala, meeshaalee ijaarsaa, mi'eessituuwwan, albuuda, bu'aa foonii fi sibiilotaa irraa sharafni alaa argame gadi aanaa (%50 gadi) ta'uu ragaan ministiricharraa argame ni agarsiisa. Dhaabbanni Maallaqaa Addunyaa Itiyoophiyaaf deeggarsa Doolaara biiliyoona 2.9 ifoomse.Dhaabbatichi deeggarsicha ifoomsuu muummee ministiraa Dooktar Abiy Ahimad beeksisaniiru.Muummee ministiraa Dooktar Abiy Ahimad karaa fuula Feesbuukii isaanitiin akka beeksisanitti, dhaabbatichi deeggarsicha ifoomsera.Muummee ministiraa Dooktar Abiy dhaabbatichi deeggarsicha laachuu isaatif galateeffataniiru.Dooktar Abiy deeggarsichi akka dhugoomu daayreektarri olaantuu dhaabbatichaa Kristaaliinaa Joorjeevaan gumaacha taasisaniif galateeffataniiru.Deeggarsi maallaqichaa fooyyessa diinagdee biyya keessaa tumsuuf oola.Kaffaltoota gibiraa federaala kuma 10 gara sirna taaksii ammayyaatti galchuuf hojjetamaa jirachuu Ministeerri Galiiwwanii beeksise.Ministeerri Galiiwwanii akka beeksisetti hojichi amma ammaatti kaffaltoota gibiraa kuma 4 fi 671 faayiila kallattii intarneetii (â€˜oon laayin') galchuu kan danda'udha.Amma dhuma baatii Muddeetti kaffaltoota gibiraa kuma 10 gara sirna ammayyaa kanatti galchuuf ni hojjetama jedhan ministirri Galiiwwanii aadde Adaanach Abeebeen.Sirni sassaabbii gibiraa kun yeroo fi baasii kaffaala gibiraa ni qusatas jedhan.Milkaa'ina sirna kanaatif hoggansi ga'eesaa ba'auchuu qabas jedhan ministirittiin.Qopheessituun yaa'ii jijjiirama qabeenya qilleensa addunyaa 26ffaa Biriitaaniyaan mala misooma magariisaa Itiyoophiyaa cimsitee akka deeggartu beeksifte.Yaa'iin Jijjiirrama qabeenyaa qilleensaa kun Ispeen magaalaa Maadiriiditti gaggeeffamaa jira.Komishinerri komishinii Naannoo, Bosonaa fi Jijjiirama Qilleensaa Itiyoophiyaa Piroofeesar Fiqaaduu Bayyanaa Preezdaantii Jijjiirama Qilleensaa 26ffaa Biriitaaniyaa aadde Kileer Ooneel waliin mar'ataniiru.Aadde Kileer carraaqqii Itiyoophiyaan magariisummaa fi misoomaa itti fufiinsa qabuuf taasistu fakkeenyumma gaarii kan qabu ta'uu kaasuun, ummannii fi mootummaan Biriitaaniyaa misooma magariisaa Itiyoophiyaa cimsanii akka deeggaran ibsaniiru.Bifuma walfakkaatuun Jarman sochii Itiyoophiyaan dhiibbaa jijjiirrama qabeenya qilleensaa hir'suuf fedhii isheen taasiiftu kan deeggartu ta'uu beeksiftee jirti. Baankiin Addunyaa fi Dhaabbanni Maallaqaa Addunyaa (IMF) Itiyoophiyaa fooyya'insa diinagdee biyyaaf maallaqa barbaachisu Doolaara biiliyoona 10 keessaa walakkaadhaa ol uwwisuuf waliigalan.Itiyoophiyaan fooyya'insa diinagdee biyyaa itti fufiinsa qabuu fi fayyadamummaa ummataa mirkaneessu danda'u ifoomsiteetti.Ministiri Deettaan Ministira Maallaqaa Dooktar Iyoob Takkaaliny hojiiwwaan fooyya'insa waliin walqabatee rakkinoota sirna faayinaansi duraan ture sirreessuun imaammatni maallaqaa fooyyaa'uu himaniiru jechuun Faasikaw Taaddaseetu gabaase.Piroojaktiin Itiyoophiyaa Dhihaa kooriidarii tuuriizimii taasisu ifoome Seenaa mootota Itiyoophiyaa keessatti kallattii biyyattii hundumaan bulchaa kan turan keessaa teessoo isaanii Wallagga /magaalaa Naqamtee kan taasifatan masaraan mootii (Dajjaazmaach) Kumsaa Morodaa Bakaree ni argama.
Masaraan mootii Kumsaa waqtichatti masaraa mootii ammayyaa'a ta'uun isaa kan yaadatamudha.
Haata'utii yeroo ammaa kana sadarkaa yaaddessaan miidhaan irraa ga'aa jira.
Kana yaada keessa galchuun ogeessonni tuuriizimii fi hoteelaa Oromiyaa gamtaan qindaa'uun masaraa mootii Kumsaa Morodaa suphuu fi deebisanii misoomsuuf Piroojaktii qopheessuun socho'aa jiru.
Piroojaktiin Itiyoophiyaa Dhihaa koriidarii tuurizimii tokko taasisu kun kaleessa Sadaasa 30,2012 galma Abbaa Taayitaa Qorannoo Hambaa fi Eegumsaatti ifoomera.
Madda faayinaansii suphaa Ministeera Aadaa fi Tuuriizimii FDRI fi mootummaa naannoo Oromiyaatu waliin barbaada.
Suphaan isaa bifa isa duraanii akkaataa eeggateen akka raawwatamu daayreektarri daayreektooreetii qorannoo hambaa fi eegumsaa obbo Hayiluu Waldatsaadiq hubachiisaniiru.
Masaraan mootichaa kun kan hojjetame ogeessota Giriikin bara 1870 akka ta'e seenaan ni hubachiisa.
Masaraan kun bal'ina lafa heektaara 2.5 irra kan buufate yoo ta'u, mooraan isaa balbaloota shan qaba.
Mooraa isaa keessatti manneen tajaajila garagaraa akka laataniif ijaaraman heddun ni argamu.
Kanneen keessaa manni keessummoota biyya keessaa fi alaa simachuuf kan qophaa'e jira.
Kan biroo galma gibiraa, mana maallaqaa, kutaa turtii dhiirotaa akkasumas kan dubartootaa, galma dhaddachaa, kutaan lafa jalaa masaraa mootichaa bakka meeshaawwan kennaa fi galiin gibiraa taa'u, meeshaan waraanaa fi meshaawwan tokko tokko itti kuufamanidha.
Itti aanaan bulchaa godina Wallagga Bahaa obbo Azmaraa Ejeree Piroojakticha milkeessuuf hojii mata keenyaa godhannee ni hojjenna jedhaniiru.
Dajjaazmaach Kumsaa Morodaa Bakaree bara 1881 hanga 1916 bulchiinsa waliigalaa Wallagaa duraanii mootii bulchan ta'uu seenaan jireenya isaanii ni muldhisa.
Agarsiistun ragaa staatiistiiksii ammeentaa jireenyaa, barnootaa fi galii kaappitaalaa %65.8 dabaluu Dhaabbata Mootummoota Gamtoomanitti dameen Itiyoophiyaa beeksise.
Daballiin kunis bara Faranjootaa 2000 eegaleeti.Kunis ammeentaan jireenyaa waggoota 14.3 dabaluu agarsiisa.
Yaata'uutii agarsiistun ragaa staatiistiiksii ammeentaa jireenyaa, barnootaa fi galii kaappitaalaa kun bulchiinsa nageenya hawaasummaadhaa gadi jedheera dhaabbatichi.
Itiyoophiyaan koorniyaa idileessuurratti biyyoota 163 keessaa sadarkaa 123ffaarra teessetti.
Kun ammoo koorniyaa idileessuurratti ammas daran hojjetamuu akka qabu agarsiisa.
Rakkoolee akkanaa furuuf Itiyoophiyaan barnootarratti hojjechuu qabdi jedheera dhaabbatichi.
Bara Faranjootaa 2018 Itiyoophiyaatti jiddugaleessan ammeentaan jireenya waggaa 65.5 ture, bara Faranjootaa 2019 kana keessa ammoo waggaa 66.34 ta'uu ragaan Dhaabbata Fayyaa Addunyaa ni agarsiisa.
Karoorri dhiyeessii humna elektirikaa Itiyoophiyaa dachaa afuriin guddisuu danda'u qophaa'uun ibsame.
Karoorri haaraan qophaa'e kun waggaa 10 keessatti guutummatti hojiirra kan oolu yoo ta'u, humna bishaan waliin walqabatu gara meegaa waatii kuma 14 kan guddisudha jedhame.
Itiyoophiyaan qabeenya bishaaniin meegaa waatii kuma 40 hanga 50 kan ga'u elelktirikii kan maddisiiftuu fi dandeetti oomishuu kan qabdu yoo ta'ellee, biyyattiin hammi humni biyyattiin maddisiiftu meegaa waatii kuma 4 fi400 darbuu hin dandeenye.
Kanumaan walqabatee Itiyoophiyaatti fedhiin humna elektirikaa waggaadha gara waggaatti sadarkaa olaanaan dabalaa dhufuun, dhiyeessii humna elektirikaa dachaa afuriin dabaluu karoorri haaraa qophaa'uu Ministeerri Bishaan, Jallisii fi Inarjii beeksiseera.
Karoorichi tajaajila haqa fayyadamummaa fi waliinga'insa kan mirkaneessudha jedhame.
Sadarkaa jireenya lammiilee jijjiiruu aaksumaas guddina diinagdee fi hawaasummaa saffisiisuuf kan kayyeeffate ta'u Deettaan Ministirii Bishaanii, Jallisii fi Inaarjii Dooktar Firehiywoot Waldahaannaa Faanaa Biroodkaastiing Koorporetitti himaniiru.
Karoora kana keessa sararri elektirikaa amma jiru kiiloo meetra kuma 20 gara kiiloo meetra kuma 34 kan guddisuu fi buufatalee rabsaa elektirikaa 204 gara 256 kan guddisuu akkasumaas lammiilee hunda fayyadamaa kan taasisudha jedhan.
Hamma humna oomishamu gara meegaa waatii kuma 20 kan geessisu yoo ta'u, bishaanirraa meegaa waatii kuma 14, humna aduurraa kuma 1 fi 700, ji'ootarmaalirraa 900 fi qilleensarraa hanga kuma 2 kan ga'u akka oomishamu waajjiri Ministeera Bishaanii, Jallisii fi Inaarjii beeksiseera.
Magaalaa Finfinneetti baatiiwwan 6n darbanitti ijaarsi daandii kiilo meetira 340 haaraa fi suphaan hojjetamuu Abbaan Taayitaa Daandiiwwanii Finfinnee beeksiseera.
Abbaan taayitichaa raawwii hojii baatiiwwan 6 darbanii gamaaggameera.
Baatiiwwan 6n darbanitti hojiin hojjetame jajjabeessaa ta'uu daayreektarri olaanaa abbaa taayitichaa Injiinar Moogas Xibabuu ibsaniiru.
Bara baajataa hafe kana keessas daandiiwwan eegalamanii osoo hin xumuramin jiranii fi deebiisanii ijaaruu irratti xiyyeeffannoon ni hojjetama jedhan.
Dabalataan Piroojaktoota ijaarsa daandii caalbaasiin isaanii adeemsarra jiru yeroo gabaabaa keessatti xumuruun hojiin akka eegalamu ni taasiifama jedhan Injiinara Moogas.
Baatiiwwan 6n darban keessa daandii haaraa fi suphaan kiilo meetirri 340 hojjetamuu isaa ragaan Sakreetariyaat Preesii magaalichaarraa argame ni mul'isa.
Ummataaf Fedhii geejjibaa guutuu fi gaaffiilee damichaan ka'u deebisuuf hojjetamuu qaba jedhame.
Ministeerri Geejjibaa fi dhaabbileen qindoomaa geejjibaa raawwii hojii Baatii 6 irratti gamaggama gaggeessaa jiru.
Gamaggama raawwii hojji Baatii 6 kana irratti argamuun haasawa kan taasisan Ministirri Geejjibaa FDRI aadde Daagimaawwiit Mogas ciminoota argaman itti fufsiisuun, hanqinoota mul'atan ammoo furuuf hojjetamuu qaba jedhan.
Fedhii geejjibaa guutuu fi gaaffilee damichaan dhiyaataniif deebii kennaa deemuun murteessadha jedhan.
Guyyaa har'aa gabaasni raawwii Geejjiba Baabuura Itiyoo-Jiibuutii, Abbaa Taayitaa Siiviil Aveeshinii Itiyoophiyaa, waajjira Bulchiinsa Fandii Daandii dabalatee kan dhaabbilee qindoomaa Geejjibaa biroo dhiyaachuun mariin irratti gaggeeffameera.
Gamaggamichi boorus kan itti fufu yoo ta'u, hanqinoota damicha irratti mul'atan haala furuun danda'amu irratti kallattiin kan kaa'amu ta'uu ragaan Ministeera Geejjibaa argame ni mul'isa.
Piroojaktoota ijaarsisaanii harkifate xumursiisuuf Birriin miiliyoonni 500 ramadameera.
Sadarkaa itti aanaa preezdaantii mootummaa naannoo Oromiyaatti hogganaan seektara misooma baadiyyaa Dooktar Girmaa Amantee, Piroojaktoota daandii cirrachaa Yaayyoo Elemoo, Godina Iluu Abbaaboor aanaa Doorannii daawwataniiru.
Piroojaktoota kanneen keessaa daandii cirrachaa baadiyyaa Yaayyoo Elemoof Biirrin miiliyoonni 100 ramadameera jedhan Dooktar Girmaan.
Naannoo Oromiyaa keessaa Piroojaktoonni ijaarsi isaanii waggoota torbaaf harkifatan 6 jiraachuu Dooktar Girmaan dubbataniiru.
Bara kana komii hawaasaa furuuf daandiiwwan caccaban suphuu fi Piroojaktoota ijaarsi isaanii harkifaman xumuruuf hojii bal'aan hojjetamaa jiraachuus dubbataniiru.
Paarkii Industirii magaalaa Waraabee baasii doolaara miiliyoona dhibba tokkoo fi miiliyoona 53 ijaaramuuf iddoon ijaarsa filatame.
Paarkichi lafa heektaara 300 irratti kan ijaaramu yoo ta'u, hojii ijaarsaa dhaabbata Chaayinaa YT jedhamuun akka raawwatu waajjirri invastimantii godinichaa beeksiseera.
Ijaarsichi si'a xumuramutti jiraattoota naannichaa kuma 20 oliif carraa hojii ni uuma jedhamet eegama.
Sirna iddoo ijaarsa filachuu kanarratti hoji gaggeessitoonni dhaabbatichaa, bulchaa godina Silxee obbo Alii Kadiir fi hoggantoonni hojii mootummaa godinachaa argamaniiru.
Paarkichi damee huuccuu, sibiilaa, nyaataa fi bu'aalee nyaataa akkasumaas dameewwaan biroorratti akka bobba'u hoji gaggeessan dhaabbatichaa himaniiru.
Bulchaan godina Silxee obbo Alii Kadiir gama isaaniin paarkichi ijaaramuun magaalaa Waraabee akkasumaas guddina diinaagdee godinicha irratti faayidaa olaanaa qabaachuu kaasaniiru.
Rakkoolee indaastirii damee gogaa mudataa jiru furuuf imaammata mootummaa fooyyessuu dabalatee hojiilee hedduun hojjetamaa jiraachuun ibsame.
Ministeerri Daldalaa fi Indaastirii abbootii qabeenyaa damee gogaa fi bu'aa gogaa irratti bobba'an waliin mari'ateera.
Rakkoolee indaastirii damee gogaa mudataa jiru furuuf hojiilee hedduun hojjetamaa jiraachuu ministir deettaan damee aagroo proosasiingii fi faarmaasiyuutikaalii Ministeera Daldalaa fi Indaastirii obbo Takkaa Gabrayyasuus dubbataniiru.
Gibira gogaarra kaa'amee ture % 50 kan kaasu qajeelfamni qophaa'e tibbana hojiirra ooluu isaa dubbataniiru.Kaayyon qajeelfamichaa abbootii qabeenyaa biyya keessaa abbootii qabeenyaa alaa waliin walitti hidhuun walqixa fayyadamoo taasisuuf akka ta'e ibsaniiru.
Biyyattiinis damicha irraa bu'aa argachuu qabdu akka argattuuf qajeelfama ba'eedha jedhan obbo Takkaan.
Yaa ta'uutii qajeelfamichi abbootii qabeenyaa biyya alaa oomisha gogaa irratti bobba'aniif sodaa ta'uun isaa kan hin oolle akka ta'e hubachiisaniiru.
Abbootiin qabeenyaa biyya alaas gama isaaniin qajeelfamichi qophaa'uu isaa hordofee hanqinni dhiyeessii fi daballiin gatii hammaa olii akka hin uummamneef hojjetamuu qaba jechuu isaanii ragaan ministeericharraa argame ni mul'sa.
Itti aanaan kantiibaa bulchiinsa magaalaa Finfinnee Injiinar Taakkalaa Uumaan guyyaa har'aa hoji raawwachiistota baankii hunda waliin mar'ataniiru.
Tumsa baankotaa fi deeggarsa bulchiinsa magaalaa Finfinneetin bakki dhaabbii konkolaataa ammayyaa'aa fi giddugalli daldalaa qindaa'aan ijaaramuuf qophiirratti argama.
Giddugalichi dargaggoota hojii uumaan kan tajaajiludha jedhame.
Baankonni magaalaa Finfinneetti argaman hojiiwwan dargaggoota fayyadanirratti karoora qabatan hojiirra oolchuuf qophii jalqbaa taasisaa jiraachuun himameera.
Dabalataanis tajaajila galii gibiraa dabalatee tajaajiloonni Baankii Daldala Itiyoophiyaa qofaan kennamaa turan, baankota hundatti akka raawwatamuuf qorannoon gaggeeffamaa jiru sadarkaa maalirra akka jiru mari'atameera.
Eejansiin Tajaajila Bittaa fi Bulchiinsa Qabeenya Mootummaa hojimaata dhiyeessii qamadii dhiyeessitoota idil addunyaatin calbaasiin raawwatamaa ture jijjiiruuf hojjechaa jiraachuu ibse.
Adeemsa dhiyeessii si'eessuuf hojii bittaa mootummaan mootummaadhaf ittiin dhiyeessu hojiirra oolchuuf hojjetamaa jira jedhan daayreektarri olaantuun ejansichaa aadde Tsiwwaayee Mulunah Faanaa Broodkaastiing Koorporeet waliin turmaata taasisaniin.
Adeemsa bittaa kana milkeessuuf gareen Ministeera Maallaqaan gaggeeffamu kan hundaa'e yoo ta'u, garichi qulqullina, hammaa fi bifa qamadii Yuukreen, Raashiyaa fi Awustiraaliyaa ilaalchisuun daawwii tasiseera jedhan.
Aadde Tsiwwaayeen waajjira seektara garagaraan qamadiin ajajame gara biyyaatti galaa jiraachu eeraniiru.
Kana keessaa qamadiin adeemsa bittaarratti argamu kan Koorporeeshinii Hoji Daldalaa Itiyoophiyaa meetrik toonii kuma dhibba 4, Koomiishinii Hoggansa Sodaa Balaa Biyyaalessaa meetrik toonii kuma 200, Ministira Qonnaa meetrik toonii kuma 1 fi kuma 55 ta'uu kaasaniiru.
Mahaammad Aliitu gabaase.
Piroojaktoota daandii 6 ijaarsi isaanii eegale harkifate xumursiisuuf baajatni dabalataa Birrii miiliyoona 500 ol ramadamuu Abbaan Taayitaa Daandiiwwanii Oromiyaa ibse.
Jilli sadarkaa itti aanaa pireezidaantiitti qindeessaan kilaastara qonnaa Dooktar Girmaa Amanteen duurfamu Piroojaktoota godinoota Lixa Oromiyaatti argaman afur daawwateera.
Piroojaktoonni daandii godinoota Jimmaa, Bunnoo Baddallee, Iluu Abbaa Booraa fi Shawaa Lixaa aanota garagaraatti ijaarsi isaanii harkifate madda komii ummataa ta'aniiru.
Ijaarsicha xumursiisuuf mootummaan haala addaan baajata Birrii miiliyoona dhibba 5 fi miiliyoona 56 eeyyamuun ijaarsicha waggaa qabametti xumursiisuuf hojjetamaa jira.
Daayreektarri olaanaa Abbaa Taayitaa Daandiiwwanii Oromiyaa Injiinar Dajanee Fiqaaduun daandichi yeroodhan xumuramuu dhabuun madda rakkoo bulchiinsa gaarii ta'eera jedhan.
Dhaabbata Mootummoota Gamtoomanitti Sagantaan Nyaataa Kibba Afrikaatti namoonni miiliyoona 45 ol hanqina nyaataaf saxilamuu beeksise.
Namoota hanqina nyaataaf saaxilaman hedduun dubartootaa fi daa'imman ta'uu ibseera.
Kibba Afrikaatti gogiinsaa fi balaa lolaa uumamuun hanqina nyaataaf sababa ta'eera.
Sagantaa Nyaataa Idil Addunyaatti daayreektarri biyyoota Kibba Afrikaa Loolaa Kaastiroo hanqinni akka kanaa kun kanaan dura muldhatee kan hin beeknee fi rakkoo hamaa qaqqabsiisuu akka malu akeekkachiisaniiru.
Dhaabbatichi namoota hanqina nyaataaf saaxilamaniif kan barbaachisu Doolaara miiliyoona dhibba 4 fi miiliyoona 89 keessaa hanga ammaatti Doolaara miiliyoona dhibba 2 fi miiliyoona 5 qofaa walitti qabuusaa ibseera.
Iswaatiinii, Leesootoo, Maadaagaaskaar, Maalaawii, Moozaambiik, Naamiibiyaa, Zaambiyaa fi Zimbaabuween biyyoota gogiinsaan miidhamaan ta'uun ibsameera.
Kanneen keessaa lammiileen Zimbaabuwee walakkaadhaa ol hanqina nyaataaf kan saaxilaman yoo ta'u, arboonni hedduun beelaan dhumaniiru.
Wixineen labsii eksaayiz taaksii gatii konkolaattota "cc"  1300 gadii %30 gara %5tti gadi buusa.
Kunis gatii konkolaattota manaa haaraa %83 hir'isa jedhameera.Ministeerri Maallaqaa eksaayiz taaksii fooyya'erratti har'a ibsa laatera.
Ministir deettaan Ministeera Maallaqaa Dooktar Iyyoob Takkaalliny fooyya'iinsichi gatii konkolaattota haaraa "cc" 1300 dhibbantaa 30 gara %5tti kan gadi buusu ta'uu ibsaniiru.
Kunis gatii konkolaattota manaa, haaraa %83 gadi buusa jedhaniiru.
Eksaayiz taaksiin dhugaatii alkoolii fi tamboorra kaa'ame xiqqaadhan komii ka'aa turerrattis ibsa laataniinis, indaastiriin dhugaatii lammiilee hedduuf carraa hojii uumaa waan jiruuf, kan tamboo qofarratti sirreeffamni kan taasifamu ta'uu ibsaniiru.
Haaluma kanaan eksaayiz taaksiin tamboorra kaa'amee ture %35, gara %36tti akka ol guddatu taasifameera jedhan.
Bishaan saamsamaarratti taaksiin kaa'amuuf ture %15, dhibbantaa 10 akka ta'utti fooyya'eera.
Manni Maree Bakka Bu'oota Ummataa FDRI fooyya'iinsa eksaayiz taaksichaa dhiyeenyatti irratti mari'achuun ni raggaasisaan eegama.
Meeshaalee bu'uuraarratti akka waan daballiin taasifameetti sobanii burjaajjiin daldaltoota daballii gatii taasisan irratti tarkaanfiin ni fudhatama jedhaniiru.
Haabtaamuu Taklasillaaseetu gabaase.
Waldaan Hojii Gamtaa Uurji Oromiyaa magaalaa Asallaatti giddugala gabaa Birrii miiliyoona 100 ijaarsisuufi.
Giddugala abbaa darbii 10 magaalaa Asallaatti ijaarramuuf har'a dhagaan bu'uuraa kaa'ameera.
Waldichi bara 2010 kan hundaa'e yammuu ta'u, amma miseensota 260 horatee, kaappitaala isaa Birrii miliyoona 97n ga'ateera.
Lafa kaaree meetira 1,900 irratti suuqota 29 ijaarsisuun miseensota waldichaatiif caalbaasiidhaan dabaresee laatera.
Proojektiin daandii Malkaasaa â€“ Matahaaraa, Abboomsaa, Asakoo â€“ Diibuu qaamooleen dhimmi ilaallatu qindoominaan hojjechuu dhabuu isaaniitiin harkifachuun ibsame.
Koree dhaabbiin dhimmoota misooma magaalaa, konistiraakshinii fi geejjibaa Mana Maree Bakka Bu'oota Ummataa FDRI naannoo Oromiyaa godina Shawaa Bahaa fi godina Arsii proojektii daandii Malkaasaa â€“ Mataharaa daawwateera.
Daandiin kun Birrii biiliyoona 1.2 hojjetamaa kan jiru yoo ta'u, kiloo meetira 94 dheerata.
Ijaarsi daandii kanaa walakkeessa bara 2010 kan eegalame ta'uu itti waammamaan proojektichaa Injiinera Siisaay Jaagamaa dubbataniiru.
Proojektiin kun aanaalee 5 kan uwwisu yoo ta'u godinaalee lamaan walqunnamsiisa jedhameera.
Ijaarsi daandii kanaa dhaabbata biyya keessa â€˜Niikoomaad Koonstiraashin' jedhamuun waggaa sadi keessatti xumuramuuf waliigameet ture.
Hanga ammaattis kiloo meetira 55 irra ga'uu osoo qabuu kiloo meetirri 12 qofatu raawwatame jedhameera.
Ijaarsi daandichaa waggoota lamaaf sababa qabiyyee lafaa fi utubaa ibsaan osoo hin hojjetaman hafuu gorsan proojektichaa obbo Falmataa Atoomsaa dubbataniiru.
Sababa kanaan kiloo meetirri 50 dhaabbilee ijaarsaaf oso hin laattamni hafee jira jedhan.
Dhaabbileen ijaarsaa fedhiin isaan hojiif qaban gadi aanaa ta'uun hojichi haala barbaaddamuun akka hin raawwanneef sababa ta'uus obbo Falmataan koree dhaabbii kanaaf ibsaniiru.
Kaffaltiin beenyaa kaffalamee xumuramuu dhabuun hojichaaf gufuu guddaa ta'uu itti gaafatamaan proojektichaa obbo Eeliyaas Yitibaarak dubbataniiru.
Koreen dhaabbii kunis dhaabbileen kunneen haala waliigalteen hojjechaa akka hin jirree fi hojichaaf humna namaa fi meeshaalee barbaachisu hunda fayyadamee hojjechaa akka hin jirre daawwannaa taasiiseen hubachuu beeksiseera.
Daandichi komii bal'aa kaasa akka jiru kan ibse korichi qaamni dhimmi ilaallatu faayidaa ummataaf jecha ga'ee irraa eeggamu ba'uu akka qaban gaafataniiru.
Waliigala hanqinni mul'ate qindoomina dhabuu qooda fudhattoota hundaa ta'uu fi xiyyeeffannoo addaan hojjetamuu akka qabu dhaamuu isaa ragaan Mana Mare Bakka Bu'oota Ummataa FDRI argame ni agarsiisa.
Bifuma walfakkaatun proojektiin daandii Abboomsaa, Asakoo â€“ Diibuus rakkina walfakkaatu kan qabu ta'uu korichi daawwannaa taasiiseen adda baaseera.
Daandiin kunis hanga ammaatti kiilo meetirri 60 osoo raawwachuu qabuu kiloo meetirri 20 qofti raawwachuun isaa ibsameera.
Proojektiin lamaan komii ummataa olaanaa ta'aa jiraachuun koreen qeeqee jira.
Waliigala hanqinni mul'ate qindoomina dhabuu qooda fudhattoota hundaa ta'uu fi xiyyeeffannoo addaan hojjetamuu akka qabu dhaamuu isaa ragaan Mana Mare Bakka Bu'oota Ummataa FDRI argame ni agarsiisa.
Ministeerri Geejibaa FDRI Mana Maree Qindoomina Qooda Fudhattoota Geejibaa hundeessufi.
Ministirri Geejibaa FDRI aadde Daagmaawiit Mogas hundeeffama mana marichaarratti argamuun haasaa taasisaniiru.
Dandeettii fi humna ummata bira jiru gara hojiitti galchuun daandii faffaca'een otuu hin taane daandii qindaa'en adeemuun akka barbaachisu ibsaniiru.
Aadde Daagmaawiit manni maree hundeeffamu kun bilisa ta'ee tajaajila damichi laatu si'ataa, bu'a qabeessaa fi hundaa ol ammoo itti quufinsa ummataa mirkaneessuun dandeettii kan uumudha jedhaniiru.
Maricharratti sanadni marii dhiyaachuun qooda fudhattoota waliin irratti mari'atameera.
Fooyya'iinsa diinagdee biyyaa keessaa irratti taasifamaa jiru invastimantii biyya alaa harkisuuf carraa kan uumu ta'uu itti aanaan muummee ministiraa FDRI obbo Dammaqaa Makkoonniin dubbatan.
Obbo Dammaqaan yaa'ii invastimantii Briitaaniyaa -Afrikaa Landanitti gaggeeffame ilaalchisee ibsa laataniin, tarkaanfiin fooyya'iinsa diinagdee eegalame invastimantii alaa bal'inaan harkisuuf caalmaatti kan gargaaru ta'uu ibsaniiru.
Fooyya'iinsi fudhatamaa jiru naannoo invastimantii fi daldalaatti ulaa jiru guutuun bu'aa fooyya'aa fi ariifataa galmeessuuf kan gargaarudha jedhan.
Keessattuu dameewwan dhiyeesssii humnaa fi loojistikiin fooyya'iinsi taasiifamaa jiru invastimantii alaa kallattiin hawwachuu keessatti qooda guddaa akka qabu obbo Dammaqaan eeraniiru.
Gorsaan olaanaan imaammataa muummee ministiraa obbo Maammoo Mihiratuun gama isaanitiin, fooyya'iinsa diinagdee biyya keessaa irratti taasifamaa jiru hirmaannaa damee dhuunfaa dabaluuf carraa gaarii ta'uu fi abdii kan uumuudha jedhan.
Fooyya'iinsi taasifame invastimantii hawwachuu irra darbee adeemsa raawwii keessatti rakkoo qunnamu hiikuuf humna ni ta'a jedhaniiru.
Yaa'iin invastimantii Briitaaniyaa â€“ Afrikaa walitti hidhamiinsa daldalaa fi invastimantii Itiyoophiyaa fi Ingiliz caalmaatti guddisuuf carraa kan uumu ta'uu obbo Maammoon dabaluun ibsaniiru.
Waltajjicha irratti murteewwan invastimantii haaraan dhiyeessa damee albuudaa fi ji'ootarmaalii ifoomuu isaa ragaan Waajjira Itti Aanaa Muummee Ministiraarraa argame ni mul'isa.
Itti aanaan muummee ministiraa obbo Dammaqaa Makoonnan fooramii diinagdee addunyaa irratti hirmaachuuf Daavoos galan.
Jilli itti aanaa muummee ministiraa obbo Dammaqaa Makoonniniin duurfamu hirmaannaa isaanii yaa'ii invastimantii Briitaaniyaa -Afrikaa Landanitti gaggeeffamaa ture xumuruun, fooramii diinagdee addunyaarratti hirmaachuuf Siwiizarlaand Daavoos galaniiru.
Turtii isaaniin Siwiizarlaand Daavoosin fooramii diinagdee addunyaarratti hirmaachuuf akka ta'es ragaan Waajjira Itti Aanaa Muummee Ministiiraa irraa argannee ni muul'isa.
Fooramichi kaleessa kan eegale yoo ta'u, hanga Amajjii 15, 2012 itti fufiinsan ni adeemsifama jedhameera.
Fooramicha irratti hoggantoonni biyyoota addunyaa garagaraa kan hirmaatan yoo ta'u, ajandaawwan idil addunyaa naannoo fi indastirii irratti ni mari'atu jedhameera.
Wixineen labsii rakkoo harkifachuu proojektootaa itti fufiinsaan furuu danda'u qophaa'uun ibsame.
Waggoottan shanan darbanitti proojektoonni gurguddoon mootummaan hojjetaman 60 %70 osoo hin xumuramin hafuu isaaniin mootummaan Birrii biiliyoona 9 baasii dabalataaf akka saaxilamu taasiseera.
Akka qorannoon gaggeeffame agarsiisutti proojektoonni %30-50 ta'an baajata dabalataa %20- 30 gaafataniiru.
Proojektoonni baasiin dabalataa %60-160 itti bahe kan jiran yoo ta'an, baajata dabalataa % 400 gaafataniiru.
Qisaasa'ina kan hambisuuf jecha wixineen labsii sirna bulchiinsaa fi hoggansa proojektoota mootmmaa federaalaa qophaa'uun mana mareef dhiyaatee jira.
Wixineen labsii kun qisaasa'iina hambisuun proojektootni biyyattii bu'aa qabeessa akka ta'aniif kan qophaa'e ta'uu ibsameera.
Proojektoonni itti gaafatamummaa fi iftoomina akka qabaatanis ni gargaara jedhameera.
Akkasumas proojektoonni kamiiyyuu yeroo waliigaltee keessatti baasii fi qulqullina barbaaddamuun akka xumuramaniif sanada qophaa'e jedhame.
Wixineen labsii haaraan bulchiinsa fi hoggansa proojektoota kun proojektoonni yeroo qophii eegalanii hanga raawwiitti adeemsa jiru seeraan adda kan baasuu ta'uu daayreekteerri Plaanii fi Komishinii Misooma proojektootaa obbo Barakat Fisihaatsiyoon ibsaniiru.
Haalli raawwii, sagantaa fi ga'een qooda fudhattootaa wixinee labsii kana keessatti taa'ee jira jedhan.
Labsichi rakkoo qisaasa'iina baajataa fi qulqullinaa waggoottan darban proojektoota mootummaa keessatti mul'atan hambsuuf shoora olaanaa qaba jedhan obbo Barakat.
Akka qorannoon Komishinii Plaanii Biyyaaleessaa mul'isutti,waggoottan 14 darban keessa proojektoonni damee jallisii federaalaa qofti birrii biiliyoona 15 baasii dabalataa gaafataniiru.
Proojektoonni misooma daandiis birrii biiliyoona 32.3 mootummaa baasii dabalataa baasisaniiru.Baankiin Daldala Itiyoophiyaa baatiwwan 6n darbanitti galii Birrii biiliyoona 31.8 walitti qabuu beeksiseera.
Baankichi raawwii hojii baatii 6 gamaaggamaa kan jiru yoo ta'u, ji'oottaan 6 darbanitti galii Birrii biiliyoona 31 fi miiliyoona dhibba 8 walitti qabuu isaa ifoomseera.
Sharafa daldala alaa irraa doolaara Ameerikaa miiliyoona dhibba 1 fi miiliyoona 39.4 walitti qabuus ibsee jira.
Bara kana dameewwan tajaajila baankii dhala irraa bilisa 36 banuus ifoomseera.
Baankichi damee dhuunfaa irraa Birrii biiliyoona 34.8 walitti qabuuf karoorfatee Birrii biiliyoona 24.6 raawwachuu isaa Preezdaantii fi hojii raawwachiisaa olaanaan Baankii daldala Itiyoophiyaa obbo Baacaa Giinaan ibsaniiru.
Damee kana irraa kuufama maallaqaa Birrii biiliyoona dhibba 4 fi biiliyoona 3 irraan ga'uuf karoorfatee Birrii biiliyoona dhibba 3 fi biiliyoona 93 irra ga'uu isaa ibsaniiru.
Baankichi Walakkeessa waggaa kanatti fayyadamtoota tajaajila interneetii moobaayilaa miiliyoona 1.2 horachuu danda'uu isaas beeksiseera.
Baankiin Daldala Itiyoophiyaa baatiiwwan 6n darbanitti dameewwan haaraa bane irraa qabeenya kuufamaa Birrii biiliyoona dhibba 8 fi biilyoona 59 walitti qabuu ragaan fuula baankichaarraa argame ni agarsiisa.
Bara kana sararrawwan ifaa daandiii cinaa kuma 4 ol suphuun tajaajilaaf oolchuu Abbaan Taayitaa Daandiiwwanii magaalaa Finfinnee beeksise.
Abbaan Taayitichaa bara baajataa kana birrii miiliyoona 40 ol ramaduun utubaawwan ibsaa daandii cinaa suphuu fi haaraa dhaabuun tajaajilaaf oolchuu isaa ibsee jira.
Baatiiwwan 6 darban keessa sararawwan ibsaa daandii cinaa tajaajila hin laanne kuma 4 ol deebisee suphuu fi haaraa dhaabuun tajaajila akka laatan taasisuu isaa beeksiseera.
Ifaawwan kunneen imaltoonni lafoo fi konkolaachiftoonni halkan daandii cinaa imala gaarii akka taasisaniif ni gargaaru jedhameera.
Keessattuu magaalichatti yakka hannaa dukkana daheeffachuun raawwatamu ittisuuf shoora qabaachuu isaa ragaan Abbaa Taayitaa Daandiiwwanii Magaalaa Finfinnee irraa argame ni mul'sa.
Interpiraayiziin kaffaltii daandiiwwanii Itiyoophiyaa walakkeessa waggaa jalqabaa bara 2012tti galii Birrii miilliyoona dhibba 1 fi miiliyoona 92 walitti qabuu beeksiise.
Daandiin saffisaa Finfinnee â€“ Adaamaa fi Dirree Daawaa â€“ Daawaleen yaa'iinsa tiraafikaa miiliyoona 4 ol keessummeessaniiru.
Yaa'insa kana irraa galiin Birriin miiliyoonni dhibbi 1 fi miiliyoonni 81 walitti kan qabame yoo ta'u, miiliyoonni 10 ol ammoo beeksisaa fi kiraa iddoo irraa argamuu ibsameera.
Interpiraayizchi nageenya daandii saffisaa eeguuf jecha sagantaalee hubannoo uumuu diriisuun hojjechaa jiraachuu ibsee jira.
Hojii hojjetameenis balaa tiraafikaa % 50 hir'isuun danda'amuu fi balaan daandii saffisaa Finfinnee â€“ Adaamaa irra qaqqabaa ture harka walakkaan hir'isuu isaa ibsameera.
Magaalaa Finfinneetti kan argaman paarkiiwwan bashannanaa 24 ummataaf banaa ta'ufi jedhame.Itti aanaan kantiibaa magaalaa Finfinnee Injiiner Takkaalaa Uumaa tajaajilaa uummataf banaa kan ta'e paarkii Faransaayii daawwataniiru.
Magaalichatti kan argaman paarkiiwwan bashanaanaa uummataa haroomsa irra jiran taajajilaa guutuu akka laataniif haala mijataa uumuu fi bu'uraalee misoomaa guutuu cinaatti tajaajilaaf banaa akka ta'aan murta'eera.
Iddoowwaan bashannanaa kanneen jiraattoonni magaalichaa kaffaltii malee itti fayyadamuu akka danda'an himameera.
Daawwii isaaniin ijaarsi daandii paarkii Faransaayii hanga Faransaayi Aabbootti jiru waggaa tokko keessatti kan xumuramu ta'uu Injiiner Takkaalaan himuu isaanii ragaan waajjira kaantibaa magaalichaarraa argame ni agarsiisa.
Itiyoophiyaa fi Fiinlaand raawwii Piroojaktii bishaan dhugaatii qulqulluu fi eegumsa fayyaatif(koowash) waliigaltee Birrii biiliyoona 1.3 olii walii mallatteessan.
Piroojaktichi naannolee shan; Oromiyaa, Amaaraa, Kibba, Tigraayii fi Beenishaanguul Guumzitti hojiirra kan ooludha.
Tumsi maallaqichaa hojiirra oolmaa Piroojaktii marsaa 4ffaaf kan gadhiifamedha.
Tumsicha keessaa Birrii miiliyoona dhibba 6 fi miiliyoona 44 mootummaan Fiinlaand kan uwwisu yammuu ta'u, Birrii miiliyoona dhibba 7 ammoo mootummaa Itiyoophiyaatu danda'a.
Piroojaktichi bara Faranjootaa 2013 eegalee hojiirra oolaa jira.
Mootummaan Fiinlaandii fi Itiyoophiyaa waggoottan 25n darbanitti nananolee 5 keessatti aanaalee argaman 76tti bishaan dhugaatii fi eegumsa fayyaarratti waliin hojjechaa turaniiru.
Kanaanis lammiileen miiliyoonni 6 fayyadamoo ta'aniiru.
Raawwii hojichaatif Fiinlaand Birrii biiliyoona 2.8, Itiyoophiyaan ammoo Birrii miiliyoona dhibba 7 baasii taasisaniiru.
Waltajjiin turizimii deemsa gara Itiyoophiyaa jedhu Keeniyaatti gaggeeffameera.
Waltajjicha Keeniyaatti Imbaasii Itiyoophiyaa fi Naayiroobiitti waajjira damee buufata xiyyaara Itiyoophiyaatu qopheesse.
Waltajjicharratti kan hirmaatan dawwachiiftootaa fi bakka buutotni imalaa daawwattoonni Itiyoophiyaa akka daawwataniif taasisuu fi beeksiisuuf ta'uu ibsaniiru.
Bara Faranjoota 2019 lammiileen Keeniyaa kuma 40 ol Itiyoophiyaa daawwachuu isaanii Keenioyaatti ambaasaddarri Itiyoophiyaa Mallas Alam himaniiru.
Manni Maree Waldaalee Daldalaa fi Dameewwanii Magaalaa Finfinnee qorannoo dhimmoota imaammataa daldalaa fi gamtaa damichaatin walqabatanirratti gaggeessaa ture 30 xumuruun ifoomseera.
Kanneen keessaa waliin ga'iinsa faayinaansii, dhimmoota taaksii fi imaammatoota hanqina qaban irratti qorannoo taasise xumureera.
Qorannoowwan kun dhiyeenyatti mootummaaf akka dhiyaatan ibsameera.
Haalli siyaasaa fi diinagdee biyyatti yeroo ammaa damee dhuunfarratti dhiibbaa ga'aa jiru dandamachiisuuf hojii jajjabeessu raawwachaa jiraachuu manni marichaa ibseera.
Paartileen siyaasaa filannoo dhufurratti sagantaa fi mul'ata damee dhuunfaarratti qaban akka beeksifataniif waltajjii akka qopheessu ifoomsera.
Hawaasni daldalaa yeroo kam caalaa ijaaramuun rakkinoota bifa qindaa'en dandamachuu fi dargaggootaf carraa hojii uumuu akka qaban ibsameera.
Koomiishiniin Guumruukii Itiyoophiyaa baatiiwwan 6n darbanitti meeshaaleen koontiroobaandii Birrii biiliyoona 1 olitti tilmaamamu to'aachuu isaa beeksise.
Meeshaaleen kunneen kan to'ataman sakatta'iinsaa fi hordoffii meeshaalee alaa galuu fi ba'u irratti taasifameen ta'uu koomiishinarri Koomiishinii Guumruukii Itiyoophiyaa obbo Dabalee Qaabataan dubbataniiru.
Balbala galumsaa fi ba'umsa biyyatii irratti meeshaaleen seeraan ala galanii fi ba'an hordoffii fi sakatta'iinsa taasifameen kanneen akka uffataalee, elektirooniiksii, qorichaalee, meeshaaleen jijjiirraa qaama konkolaataa, shaqaxaa shaqaxni nyaataa, fi baalli sammuu adoochan hedduminaan to'atamuu ibsaniiru.
Akkasumas buufata xiyyaaraatti maallaqni baayy'een qabamuu ibsaniiru.Dabalataan kaaba baha biyyattiitti meeshaaleen waraanaa seeraan ala socho'aa turan baayy'inaan to'atamuu isaanii koomiishinarich eeraniiru.
Humni tikaa fi nageenya biyyaaleessaa, poolisiin federaalaa, qaamolee nageenyaa naannolee waliin qindoominaan hojii hojjetaniin meeshaaleen kunneen to'atamuu ibsaniiru.
Albuudonni Birrii miiliyoona dhibba 2 fi miiliyoona 30tti tilmaamamuu fi horiin dhaabbiis to'aatamaniiru jedhan obbo Dabaleen.
Yeroo ammaattis biyyattiitti buufataalee to'annoo 90 ol hundeessuun hojiin to'annoo fi sakatta'iinsaa xiyyeeffannoon hojjetamaa jiraachuu dubbataniiru.
Hoongi Koongi jiraattoota ishiif kennaa maallaqaa doolaara Ameerikaa kuma 1 fi 200 kennuuf.
Kennichis humna mallaqaa jiraattoota ishee cimsuu fi dhiibbaa diinagdee isaanii hir'isuufi jedhameera.
Kanaanis jiraattoonnii biyyaatti umriin isaanii waggaa 18 ol ta'an miiliyoona 7 ol fayyaadamoo ni ta'u.
Kanaan alas angaa'oonni Hoongi Koongi kiraa maanaa fi galii gibiraa hir'isuuf murteessuu isaanii ibsaniiru.
Kennaa kanaanis mormii ji'ootaaf Hoongi Koongi keessa tureen wal qabatee dhiibbaa  diinagdee mudate hir'isuuf ta'uus ibsameera.
Bulchiinsi Hoongi Koongi mormii tibbana isaan mudatee fi Vaayirasii koroonaan diinagdee miidhame dandamachiisuuf kan gargaaru proojeekti ijaareera.
Kennaan ammaa kunis qaama proojeektichaa ta'uusaa ibsameera.
Sagantaa nyaataa manneen barnootaa  daa'immaan naannoolee Oromiyaa fi Soomaalee fayyadamoo taasiisu ifoomeera.
Sagantaa kanaaf Doolaarri miiliyoonni 28 kan qabameef yoo ta'u, daa'imman kuma dhibba 6 fi kuma 77 fi 247 fayyadamoo ni taasisa jedhame.
Sagantichi deeggarsa Sagantaa Nyaata Addunyaa fi Ministeera Qonnaa Ameerikaatiin waggoota afuriif hojiirra kan oolu ta'uu ibsameera.
Ministeera Barnootaatti daayreektarri jeneraalaa fooyya'iinsa sagantaa manneen barnootaa obbo Yaasaabuu Birqinahi akka jedhanitti, sagantaan nyaataa manneen barnootaa biyyattiitti gaggeeffamaa jiru daa'immaan sababa rakkoon barnootaa ala akka hin taanee ni gargaara jedhan.
Sagantaan nyaataa naannoolee lamaan keessatti gaggeeffamaa jiru Faayinaasiin, teeknikaa fi kanneen biroon sagantaa muuxxaannoon bal'aan irraa argame ta'uu Sagantaan Nyaata Addunyaa ibseera.
Sagantaa Nyaata Addunyaatti itti aanaan daayreektaraa Meeteek Maaj gama isaaniin, sagantaan nyaata addunyaa fi deeggartoonni isaa sagantaa nyaataa manneen barnootaa mootummaan Itiyoophiyaa gaggeessaa jiru itti fufiinsaan kan deeggaran ta'uu ibsaniiru.
Dhaabbatichi Ministeera Qonnaa Ameerikaa waliin ta'uun waggoottan kurnan darbanitti Doolaara Ameerikaa miiliyoona 54 ola sagantichaaf deeggarsa taasisuu ibsaniiru.
Sagantaa kanaan daa'imman miiliyoonni 3 ta'an fayyadamoo ta'uu isaanii ragaan Ministeera Qonnaarraa argame ni mul'isa.
Itiyoophiyaa fi Emmireetonni Arabaa Gamtooman walii galtee liqaa Doolaara Ameerikaa miiliyoona 100 waliif mallatteessaniiru.
Liqichi kan argame Dhaabbata Misoomaa Kaliifaa jedhamurraayi.
Waliigalticha ministirri Ministeera Maallaqaa obbo Ahimad Shiidee fi duraa taa'an dhaabbatichaa Huseen Jaasaan Alnoowiis mallatteessaniiru.
Liqichi, dargaggootaf carraa hojii uumu, fayyadamtummaa dubartootaa mirkaneessuu fi fooyya'iinsa diinagdee biyya keessaaf oola jedhameera.
Emmireetonni Arabaa Gamtooman hojiilee misoomaa Itiyoophiyaa tumsaa jiraachuu ibsaniiru.
Biyyoonni lamaan invastimantii, misooma faayinaansii fi diinagdeerratti ni hojjetu jedhaniiru.
Yaa'iin nageenya bishaanii fi misooma waaraa 2ffaan Finfinneetti gaggeeffamaa jira.
Biyyoota shanitti hojiirra kan oolu Piroojaktiin nageenya bishaanii fi misooma waaraa, yaa'ichaan Itiyoophiyaa dabalatee Biriitaaniyaa, Kolombiyaa, Hindii fi Maleezhiyaan hirmaachaa jiru.
Yaa'ichi guyyaa sadiif kan turu yoo ta'u, nageenya bishaanii fi misooma waaraa buusuurra darbee dhimmoota hojjetamuu qaban irratti ni mari'atama.
Yaa'ichi Yuunvarsiitii Finfinneetti qindeessumaa qabeenya lafaa fi bishaaniin gaggeeffamaa jira.
Yaa'iin jalqabaa Maleezhiyaatti gaggeeffameera.
Walakkaa bara 2012tti Birrii biiliyoonni 39 ol deeggarsaa fi liqaadhan argameera.
Ministeerri Galiiwwanii FDRI ibsa har'a laaten akka beeksisetti, maallaqichi kan argame maddoota maltii laataraalaa fi baaylaataraalarraayi.
Maallaqichis bifa deeggarsaa fi liqaatin kan argamedha.
Walakkaa bara kanaatti Birrii biiliyoonni 54 ol raawwii Piroojaktootaa fi sagantaalee addaddaatif gadhiifameera.
Kunis kan bara 2011 yeroo walfakkaatatiin walitti dhiyaatadha jedhameera.
Walakkaa bara 2012tti liqaan mootummaa federaalaa maddoota maallaqaa biyya keessaa fi alaarraa argate Doolaara miiliyoona 29 ol qaqqabeera.
Dhiibbaa liqaa ilaalchisee gabaasa Dhaabbanni Maallaqaa Addunyaa fi Baankiin Addunyaa bara baajataa 2011rratti hojjetaniin, dhiibbaan isaas kan bara 2010rra hir'isuusaa ibsuu isaanii ministeerichi eerera.
Haaluma kanaan dhiibbaan liqaa biyyattii sadarkaa olaanaarraa gara jiddugalaatti hir'ateera.
Kunis kan ta'e yeroon kaffaltii liqaa dhababilee daldalaa Chaayinaa dheereffamuu isaatini jedheera.
Misooma investimantii naannoo Oromiyaa babal'isuuf xiyyeeffannaan hojjetamaa jiraachuu Komishiniin Investimantii Oromiyaa beeksiseera.
Misooma investimantii naannicha keessatti babal'isuun diinagdee biyyaa fi naannichaa utubuuf xiyyeeffannaan hojjetamaa jiraachusaa Komishinarri Komishinii Investimantii naannoo Oromiyaa obbo Hayiluu Jaldee guyyaa har'aa raawwii hojii baatii 6 ilaalchisee ibsa miidiyaaleef keennaniin ibsaniiru.
Proojektoota hojii keessa jiran adda baasuun deeggarsaa fi hordooffii taasisuu,keenna tajaajila investimantii fooyyeessuun akka jajjabeeffamaniifi humna qabaniin akka hojjetan taasifameera.
Gama biraatin Proojektoota investimantii haaraa babal'isuuf abbootii qabeenyaa biyya keessaa fi biyya alaa simachuun deeggarsi barbaachisu taasifameefi jira jedhaniiru.
Kenna tajaajila gama seektara investimantiin jiru hawwataa taasisuuf bulchiinsi investimantii akka fooyya'u taasifamuusaa obbo Hayiluun himaniiru.
Tajaajila keennamu dijitaalaayizd gochuuf siistamni haaraa kan diriireefi abbootiin qabeenyaa biyya kamuu keessa jiran kallattiidhaan(online) akka tajaajilaman hojjetamaa jira jedhaaniiru.
Rakkoowwan investimantii keessa jiran dhaabbata biyya alaa Big Win jedhamu waliin qindoominaan qorachiisuun furmaanni akka keennamuuf hojjetamaa jira.
Hanga ammaatti dhaabbata 66 keessatti qoratamee rakkoowwan jiraniis adda bahaniiru.Naannoo Oromiyaatti abbootiin qabeenyaa kuma 6 fi 120 hojii keessa jiru jedhameera.
Proojeektoonni investimantii lafa fudhatanii sochii keessa hin galle 854 kan adda bahaniiruu.
Proojektoonni kumni 2 fi 450 ammoo Ijaarsarra jiraniis adda 6 baheeniiru.
Kana malees proojeektoonni 441 ijaarsa isaanii xumuraman sababa adda addaatin hojii keessa kan hin gale ta'u qorannon adda ba'eera.
Qorannoo taasifameefi rakkoo adda bahe bu'ura godhachuun proojektoonni investimantii 588 gara omishuutti akka galan taasifameera.
Proojektoonni 224 ijaarsa isaanii akka eegalan taasifameera.
Sochii kana keessatti carraa hojii hojii dhabdoota kuma 21fi 576 uumamuusaa obbo Hayiluun dubbataniiru.
Abbootii qabeenyaa lafa fudhatanii gara hojiitti hin galle 112 irratti ofeeggannoo dhugaa kan itti barraa'e yoo 11 ta'an irraa ammoo lafti hektaara 1,004.4 irraa fudhachuun gara stoking lafaatti akka galu taasifamuusaa ibsaniiru jechuun biroon dhimmoota kominikeeshinii mootummaa Oromiyaa beeksiseera.
Ijaarsi marsaa jalqabaa buufata gogaa fi tarminaala Warataa ebbifame.
Sirna ebbichaarratti Pireezedaantiin naannoo Amaaraa obbo Tamasgeen Xiruunah, ministirri Ministeera Geejibaa aadde Daagmaawiit Moogas, qondaaltonni federaalaa fi naannoo Amaaraa biroon argamaniiru.
Sudaan bulchiinsa Gadaariifitti bulchaa kan ta'an Meejar Jeneraal Nasraddiin Abdiin sirnicharratti hirmaataniiru.
Ijaarsi marsaa jalqabaa heektaara 3rratti keessummeessaa fi tarminaala koonteeynaraa fi konkolaattotaa, mankuusaa kaaree meetira 500, gamoo waajjiraa, daandii keessoo, iddoo eegumsaa fi dallaa kan dabalatedha.
Bishaan eelaa, bo'oo dhangala'aa, jenereetara of eeggannaa, elektiriikaa fi bu'uuraalee misoomaa biroo kan dabalatedha.Ristee Tsaggaayeetu gabaase.
Sagantaa wabii nyaataa seeftineetii misoomawaa magaalaa Finfinneetin lammiilee kumni 40 ol fayyadamoo ta'aniiru.
Sagantaa kanaan lammiileen galii akka argatanii fayyadaman taasifameera jedheera Waajjirri Prees Sakreetaariyaatii Finfinnee.
Lammiileen kanneen eegumsa naannoo, qonna magaalaa fi hojii qulqullinaarratti bobba'aniiru.
Lammiilee sagantichaan fayyadamoo ta'an 40,797 ala, barattoonni miseensa maatii fayyadamtootaa 60,348 ta'an meeshaalee barnootaa, sagantaa nyaataiin fayyadamoo ta'aniiru.
Bara 2009 Caamsaa keessa sagantichi ega eegalee kaasee marsaa sadiin loammiilee kumni 400 ol fayyadamoo ta'aniiru.
Marsaa jalqabaatin fayyadamoo kan turan kuma dhibba 1 fi kuma 23 keessaa bakka buutota kuma 29 filuudhan leenjiiwwan addaddaa fudhachaa jiru.
Piroojaktoonni haaraa magaalotatti jijjiirrama fiduu danda'an 12 hojiirra oolufi.
Ministirri Ministeera Misooma Magaalaa fi Koonistiraakshinii Injiinar Ayishaa Mahaammad akka beeksisanitti magaalota Itiyoophiyaatti jijjiirrama dabalataa galmeessisuuf Piroojaktoonni haaraan 12 hojiirra ni oolu.
Jilli Itiyoophiyaa Injiinar Ayishaatin duurfamu fooramii magaalota addunyaa 10ffaa Emmireetota Arabaa Gamtooman, Abudaabiitti gaggeeffamaa jirurratti hirmaachaa jira.
Injiinar Ayshaan kaleessa Dhaabbata Mootummoota Gamtoomanitti daayreektara olaantuu Dhaabbata Misooma Magaalotaa("UN Habitat") Maaymuunaa Muhaammad Shariif waliin mari'ataniiru.
Injiinar Ayshaan Itiyoophiyaan jijjiirrama magaalotaatif Piroojaktoota haaraa 12 hojiirra oolchuuf hojjechaa jiraachuu himaniiru.
Piroojaktoonni kanneenis karoora misooma magaalotaa waggaa 10 milkeessuuf ga'ee ni qabaatu jedhan.
Daayreektarittiinis dhaabbanni isaanii damichaaf tumsa barbaachisaa kan taasisu ta'uu ibsaniiru.
Bara baajataa kana naannoo Oromiyaatti ijaarsi Piroojaktoota misooma jallisii ammaayyaa 19 eegaluu isaanii ibsameera.
Piroojaktoonni kunneen mootummaa naannoo fi federaalaan kan hojjetaman ta'uu sadarkaa preezdaantiitti hogganaan kilaastera misooma baadiyyaa naannichaa Dooktar Girmaa Amantee Faanaa Broodkast koorpooreetiitti himaniiru.
Piroojaktoonni kunneen yeroo xumuramanitti lafa hektaara kuma dhibba 1 fi kuma 20 ol misoomsuu ni danda'u jedhan.
Misooma damee qonnaa guddisuun jiruu fi jireenya qonnaan bulaa fi horsiisee bulaa jijjiiruuf mootummaan yeroo ammaa xiyyeeffannoo olaanaan hojjechaa jiraachuu Dooktar Girmaan ibsaniiru.
Piroojaktoonni 7 mootummaa federaalaan, 12 ammoo mootummaa naannichaan kan hojjetaman ta'uu himan.
Ijaarsa Piroojaktoota kanneeniif mootummaan federaalaa Birrii biiliyoona 15 ol deeggarsa taasiseera jedhan.
Piroojaktoonni ijaarsi isaanii eegalame kunneen qulqullina barbaachisuu fi yeroo kaa'ameef keessatti akka xumuramaniif to'annoo fi hordoffiin barbaachisu itti fufiinsaan kan taasifamu ta'uu Dooktar Girmaan himaniiru.
Afawarq Alamuutu gabaase.
Abbaan Taayitaa Galiiwwanii Finfinnee baatiiwwan 6n darbanitti taaksii kallattii fi al kallattiirraa Birrii biiliyoona 21.53 walitti qabuu beeksise.
Abbaan taayitichaa baatiiwwan 6n darbanitti Birrii biiliyoona 23.79 walitti qabuuf karoorfatee, % 94.46 walitti qabuu isaa ibseera.
Galiin argame kun kan bara darbee yeroo walfakkaatun yeroo madaalamu Birrii biiliyoona 2.58 caalmaa qaba jedhameera.
Bara kana bulchiinsa magaalaa Finfinneetti taaksii kallattii fi al kallattiirraa Birrii biiliyoona 37.6 walitti qabuuf karoorfamee hojjetamaa jiraachuu ragaan abbaa taayitichaarraa argame ni agarsiisa.
Naannoo Amaaraatti Piroojaktoonni misooma jallasii haaraan 200 Birrii miiliyoona dhibba 4 fi miiliyoona 21n ijaarramuuf akka ta'e Biiroon Qonnaa naannichaa beeksise.
Naannichatti bara 2010 irraa eegalee Piroojaktoota misooma jallisii bulan 118 keessaa 89 hanga Gurraandhala 30, 2012tti ni xumuramu jedhameera.
Piroojaktoonni kunneen yeroo hojii eegalanitti lafa hektaara kuma dhibba 2 fi kuma 19 fi 274 misoomsuu danda'u jedhameet eegama.
Bara kana dabalataan Piroojaktoonni misooma jallisii ammayyaa haaraan 200 kan hojjetaman ta'uu ogeessi misooma jallisii biirichaa obbo Hayiluu Ingidaayyahu dubbataniiru.
Piroojaktoota bulanii fi haaraan bara kana jalqabaman yeroo kaa'ameef keessatti akka xumuramaaniif hojjetamaa jiraachuu ragaan biirichaa argame ni muul'isa.
Naannichatti Piroojaktoonni 29 ta'an xumuramuun tajaajila eegalaniiru.
Sagantaan babal'ina bu'uraalee misooma magaaloota Doolaara Ameerikaa miliiyoona dhibba 8 miliiyoona 59n gaggeeffamaa jira.
Sagantichi magaaloota 117 keessaatti hojirraa oolaa jiraachuu Ministeerri Misooma Magaalaa fi Konistiraakshiini beeksiseera.
Minsteerichi sagantaa babal'ina bu'uraalee misooma magaaloota gara boqonnaa sadaffatti ce'aa jiru ilaalchisuun ibsa laateera.
Sagantichi yeroo jalqabaaf bara 2001 magaaloota 19 irratti hojiirra kan oolee yoo ta'u, marsaa lamaffaarratti ammoo bajataa isaa guddisuun magaaloota 44 irratti hojirra olee jira.
Itti gaafatamaan Fooyya'iinsa galii, Moobaalaayzeeshiinii fandii fi faayinaansii Ministeera misooma magaalaa fi konistiraakshiinii obbo Amlaakuu Addaamuun, sagantaan babal'iina bu'uraalee misooma marsaa 3ffaa bara 2011 eegalee baajata Doolaara Ameerikaa miliiyoona dhibba 8 miliiyoona 59n hojirraa oolaa jira jedhan.
Sagantichi magaaloota keessatti carraan hojii akka umamu, bu'uuraaleen misooma garagaaraa fi hojmaanni akka diriirfamuu,akkasumas dandeettii raawwii magaaloota guddisuuf shoora olaanaa ba'aa jira jedhaniiru.
Magaaloota Sagantichi hojirra oole keessatti dargaggoota kuma dhibba 8f carraan hojii uummamuu ragaan ministeerichaa argame ni mul'isa.
Ijaarsi daandii aspaaltii Aysaayitaa-Afamboo- daangaa Jibuutii eegalamuu Abbaan Taayitaa Daandiiwwanii Itiyoophiyaa beeksise.
Daandiin Aspaaltii kun Kiilo meetira 48.7 kan dheeratu yoo ta'u, Birrii biiliyoona 1.5 ijaarrama jedhameera.
Ijaarsi daandii kanaa daldalaa alegii f galchuuf filannoo dabalataa ta'a kan jedhan daayreektarri daayreektoorii Koominiikeeshiinii abbaa taayitichaa obbo Saamsoon Wandimmuu, waggaa 3 keessatti kan xumuramu akka ta'e ibsaniiru.
Dhaabbata ijaarsaa Asar jedhamuu kan hojjetamu yoo ta'u dhaabbanni Injiinariigii Yidiidiiyaa ammoo gorsaa ta'uun hirmaata jedhame.
Yeroo ammaattis hojiin lafa xaraguu fi qulqulleessuu Kiilo meetirri 23 raawwachuu hojii gaggeessituun Projaktichaa Injiiner Aynaalem Fiqaaduuu dubbataniiru.
Dhaabbileen ijaaraa kunneen ijoollee Horsiisee bulaa 400 ta'aniif carraa hojii uumuu isaanii ibaniiru.
Hojiin daandii kanaa yeroo xumurameetti horsiisee bultoonni naannoo sanaa oomisha isaanii haala salphaan gabaatti akka dhiyeeffataniis shoora olaanaa qaba jedhameera.
Dabalataan Turistoota alaa fi biyya keessa haroo Aabii daawwataniif haala mijaataa ni uuma jedhame.
Piroojaktoonni misooma jallisii marsaa jalqabaa 8 fayyadamtummaa qonnaan bulaa dabalaa jiru jedhu qindeessaan misooma jallisii xixiqqaa naannichaa obbo Miraa Mahaammad.
Misooma jallisii kanaan lafti heektaarri 2,600 misoomuun, abbootii warraa kuma 3 ol fayyadamoo taasisuun eegama.
Injiinar Taakkalaa Uumaa proojarktii ijaarsa daandii daawwatan.
Injiinar Taakkalaa Uumaa proojarktii ijaarsa daandii Lagahaarree â€“ marfata Washiingitaan Diisii daawwataniiru.
Injiinar Taakkalaan hoggantoota abbaa taayitaa daandiwwaan magaalaa Finfinnee fi hoggantoota kutaa magaalaa Qirqoos waliin ta'uun proojarktii ijaarsa daandii Lagahaarree â€“ marfata Washiingitaan Diisii daawwatan Projaktichi dheerina kiiloo meetra 1.4 kan qabudha.
Injiinar Taakkalaan projektichi hanqina tiraafikaa furuurra darbee faayidaa diinagdee akka qabus himaniiru. 
Hudhaalee Proojektota invastimantii Oromiyaa furuuf xiyyeeffannaan hojjetamaa jiraachuu Waajjirri Preezdaantii Mootummaa Naannoo Oromiyaa beeksise.
Gorsaan invastimantii fi daldalaa waajjirichaa, Obbo Hundee Dhugaasaan, hudhaalee invastimantoota Oromiyaa mudatan yeroo gabaabaa keessatti furuun hojiitti akka galaniif xiyyeeffannoon hojjetamaa jira.
Qo'annoo gaggeeffamerratti hundaa'uun hudhaalee xixiqqoo kanneen akka dhiyeessii bishaanii fi ibsaa proojektoota hojii malee dhaabatan hojiitti galchuuf hojjetamaa jiraachuu ibsaniiru.
Haala rakkoolee kanneen furuun danda'amu irratti abbootii qabeenyaa fi qaamoolee mootummaa dhimmichi ilaallatu waliin mariin gaggeeffamuus obbo Hundeen dubbataniiru.
Qo'annoo waggoota lama dur gaggeeffameen yoo xiqqaate proojektonni 341 Godina Addaa Oromiyaa Naannawa Finfinneetti sababa hanqina dhiyeessii xixiqqaan hojiitti osoo hin galin jiraachuu ibsameera.
Proojektonni invastimantii hedduun magaalota gurguddoo fi giddugaleessaa naannoo Oromiyaa keessatti sababa xixiqqaan yeroo dheeraaf hojii malee turuu isaanii marii gaggeeffame keessatti ibsameera.
Hudhaalee kanneen furuuf mootummaan naannoo Oromiyaa xiyyeeffannoon hojjechaa jiraachuu ibsaniiru.
Bulchiinsi magaalaa Finfinnee eebbifamtoota haaraa bara 2010 fi 2011 kuma 8 gitoota hojii garaagaraarratti ramaduu beeksise.
Ulaagaalee bulchiinsi magaalichaa qaxarrii hojiif baase ga'umsaan kanneen darban hojjettoonni haaraan kumni 8 gitoota hojii banaa garaagaraarratti ramadamuu isaanii ibsameera.
Hojjettoonni haaraan qaxaraman kunneen jijjiirrama eegalame bifa fooyya'aa ta'een itti fufsiisuuf qophii ta'uu akka qaban itti aanaan Kaantibaa magaalaa Finfinnee Injiinar Taakkalaa Uumaan dubbataniiru.
Hojjettoonni kunneen guyyoota darban leenjii hojii fudhachaa kan turan yoo ta'u, leenjichi guyyaa har'aa galma Barkumeetti guduunfameera.
Xumura leenjii kanarratti kan argaman Injiinar Taakkalaan yeroo tokkotti muuxxannoo hojii duwwaan hojjettoota hanga kana hojiitti galchuun isa jalqabaati jedhan.
Finfinnee akkuma maqaa ishee haaraa taasisuuf hojjettoonni haaraan daandii jijjiirramaatti makamtan hawaasa keessan seeraan tajaajiluu qabdu jedhan.
Hojjettoonni haaraan qaxaraman kunneen Gurraandhala 24, 2012 irraa eegalanii gara seektaroota, kutaa magaalootaa fi aanaalee itti ramadamanitti argamuun hojii eegaluu qabu jedhame.
Barattoota bara 2010 fi 2011 dhaabbilee olaanoorraa eebbifaman kuma 20 keessaa kumni 8 qorumsa madaallii laatame darbuun ramadamuu isaanii ragaan Waajjira Kaantibaa magaalaa Finfinneerraa argame ni muul'isa.
Qaala'iinsa jireenyaa tasgabbeessuuf diinaagdee waliigalaarratti hojjetamuu akka qabu ogeeyyonni diinagdee beeksisan.
Daballii gatii shaqaxootaa fi qaala'iinsa jireenyaa tasgabbeessuuf diinagdee waliigalaarratti hojjetamuu akka qabu ogeeyyonni diinagdee ibsaniiru.
Ogeeyyonni kanneen turtii Faanaa Broodkaastiing Koorporeet waliin taasisaniin, qaala'iinsi jireenyaa kan dabaleef sababni fedhiin bittaa tajaajilamtootaa fi dhiyeessiin gabaa waan wal hin simneef ta'uu himaniiru.
Obbo Waasihuun Balaayii fi Dooktar Nigusee Simeen gabaarratti ammeentaan maallaqaa guddachuu fi ammeentaan oomishaa xiqqaachuun daballiin gatii akka uumamuuf sababa jedhaniiru.
Kanarra darbees biyyattiitti rakkoo nageenyaa mudatuun wal qabatee daballiin gatii taasifamu, dhiibbaa guddaa qabaan dubbataniiru.
Mootummaan daldala alaa tumsuuf tarkaanfiin fudhatu, teeknooloojiiwwan liqaa alaan hojjetan guyyaa qabameefitti xumuramuu waan hin dandenyef dabballi gatii irratti dhiibbaa ni qabaatu jedhaniiru.
Daballiin gatii kun sababoota kanneenii fi kanneen kana fakkaataniin %20 irraa kan ga'e yoo ta'u, bara kana keessa guddinni baatiiwwan murtaa'aan keessa mul'ate waggoottan shanan darbanitti mul'atee kan hin beekne ta'uu himaniiru.
Rakkicha furuuf hojiin fedhii irratti xiyyeefate dhiyeessii diinagdee waliin akka wal gitu taasisuuf xiyyeeffannoon hojjetamuu akka qabus dhaamaniiru.
Kanaafis qonna teeknooloojii dhugoomsuu, misoomawwan jallisii qabatamaan hojirra olchuu, akkasumas damee oomishichaarratti xiyyeeffannoon kennamuu akka qabu dubbataniiru.
Dabalataan daballii gatiif shoora kan qabu sirna gabaa biyyattii xiinxaluu, abbootii qabeenyaa tajaajila dhunfaa damichaa irra darbee invastimantii irrati hirmaachisuu fi nageenya biyyattii eegsisuu irratti xiyyeeffannoo kennuun qaala'iinsa jireenyaa tasgabbeessuun akka danda'amu yaadachiisaniiru.
Awwal Abarraatu gabaase.
Baankiin Addunyaa sagantaa manneen barnootaaf nyaata dhiyeessuuf Doolaara miiliyoona 25 kennuuf murteesse.
Baankichi sagantaa manneen barnootaa magaalaa Finfinneef nyaata dhiyeessuuf Doolaara miiliyoona 25 kennuuf murteessera.
Deeggarsichi dandeettii misooma magaalaa kan tumsu qaama "Urban Productivity Safety Net Program" kan ta'edha.
Itti aanaan kantiibaa bulchiinsa magaalaa Finfinnee deeggarsa taasifameef galateeffataniiru.
Bulchiinsi magaalaa Asallaa ijaarsa bu'uuraalee misoomaa gaaffii ummataa deebisuu danda'an hojjechaa jira.
Kantiibaan magaalichaa obbo Gabree Urgeessaan akka beeksisanitti ijaarsi daandii keessoo dhagaa, cirrachaa fi aspaaltii, suphaa fi bo'oon bishaanii fi lolaa kiilo meetira 30 olii hojjetamaa jira.
Fooyyessi bishaan dhugaatii, iddoowwan oomishaa fi gabaa intarpiraayizii xixiqqaa hojjetamaa jiru jedhaniiru.
Kantiibichi Tajaajila Oduu Itiyoophiyaatti akka himanitti magaalichi fayyadamtummaa hawaas diinagdee jiraattotaa mirkaneessuuf hojjechaa jira.
Bu'uuraalee misoomaa ijaarsarra jiraniin cinaatti kan hojjetamaa jiran %60 ol qaqqabaniiru.
Ijaarsi isaanii amma Waxabajjiitti kan xumuramu yammuu ta'u, jiraattota kuma dhibba 1 fi kuma 50 ol fayyadamoo ni taasisu.
Baankiin Addunyaa Itiyoophiyaadhaf Doolaara Ameerikaa miiliyoona 500 raggaasise.
Boordiin daayreektaroota Baankii Addunyaa Itiyoophiyaadhaf deeggarsaa fi liqaa Doolaara miiliyoona 500 raggaasiseera.
Kana keessaa Doolaarri miiliyoonni dhibbi 2 fi miiliyoonni 50 deeggarsa yammuu ta'u, Doolaarri miiliyoonni dhibi 2 fi miiliyoonni 50 ammoo liqaadha.
Maallaqichi riifoormii diinagdee biyya keessaa utubuuf kan ooludha.
Dhaabbanni Nyaata fi Qonna Addunya (FAO)n Itiyoophiyaatti weerara hoomaa awwaannisaa ittisuuf xiyyaara keemikaala biifu deeggarsa taasiseera.
Deeggarsu kun yeroo 2ffaaf ta'uu ibsameera.
Yeroo murteessatti deeggarsi kun argamuun isaa weerara hoomaa awwaannisaa ittisuuf shoora olaanaa kan qabu ta'uu Ministirri Ministeera Qonnaa Itiyoophiyaa obbo Uumar Huseen dubbataniiru.
Dhaabbatichi dabalataan konkolaatoota Piikkaappii 2, biifaa harkaan hojjetu 300, konkolaattoota biifaa qaban 20 fi biifaa motoraa 20 deeggarsaan laatera jedhame.
Akkasumas dhaabbanni nyaata addunyaa gara fulduraatti Piikaappoota 30 biyyattiif laachuuf waadaa galuu isaa ragaan dhaabbaticharraa argame ni muul'isa.
Boordiin hoji raawwachiistuu Baankii Addunyaa torbee itti aanu keessa weerara Vaayirasii koroonaa ittisuuf deeggarsa Doolaara biiliyoona 1.7 ni raggaasisaan eegama.
Deeggarsi marsaa jalqabaa kun Itiyoophiyaa fi Afgaanistaan dabalatee biyyoota 40tti Vaayirasii koroonaa ittisuuf oola jedhameera.
Piroojaktiin kun qaama baajata deeggarsa yeroo ariifachiisaa; fayyaa fi diinagdee biyyootaa utubuuf torbee darbe ragga'e Doolaara biiliyoona 14ti.
Kunis dhiibbaa vaayrasichi fayyaa fi diinagdee biyyootaarratti qaqqabsiisuu malu qolachuuf oola jedhameera.
Piroojaktiin deeggarsa yeroo ariifachiisaa Doolaara Ameerikaa biiliyoona 1.7 kun biyyoota 40tti weeraricha ittisuu fi dhiibbaa diinagdee mudachuu malu dandamachiisuu oola.
Baankichaan ala dhaabbileen dhuunfaa tumsa maallaqaa addunyaa Doolaara biiliyoona 1.5 gadhiisuuf qophaa'aa jiru jedhan Pireezedaantiin Baankii Addunyaa Deeviid Maalpaas.
Maallaqni kunis biyyoota 24tti vaayrasicha ittisuuf oola.
Itiyoophiyaan Vaayirasiin Koroonaa(COVID-19)  diinagdee Afrikaarratti dhiibba geessisu hir'isuu kan dandeesisu wixinee abba qabxii sadii miseensa biyyoota garee 20f dhiyeessite.
Ibsi waajjira Muumee Ministira bahe Itiyoophiyaan Sababa Vaayrasi Koroonaa (COVID-19) dhiibbaa dhufu hir'isuuf tumsitoota biyyoota waliin hojjechaa jiraachu ibsa.
Haaluma kanaan, Walga'ii addaa miseensoota biyyoota garee 20 fuldurratti taasifamurratti Itiyoophiyaan wixinee  abba qabxii sadii dhiyeesite.
Biyyoonni Ardii Afrikaa ittisa tatamsa'ina vaayresii Koroonaaf baajata doolaara Ameerikaa Biiliyoona dhibba 1 fi biiliyoona 50 barbaachisa.
Tumsa dhaabbileen addunyaa biyyoota ardii Afrikaaf gochu qaban xiyyeeffannoo kan barbaadu yaada jedhudha.
Deeggarsa seektara fayyaan biyyoonni ardii Afrikaa argachuu qabu.
Maallaqa fi deeggarsa meeshaalee yaala ittisa tatamsa'ina vaayiresii Koroonaaf oolu barbaadu.
Liqiin biyyoota Afrikaarra akka haqamu fi yeroon liqii itti deebisaan akka dheeratu kan gaafatuu yoo ta'u, biyyoonni galii gadi aanaa qabanirraa dhalli liqii akka haqamu akkasumaas liqiiwwan yeroo kaffaltiin isaanii ga'e ammoo yoo xiqqaate waggaa 10f akka dheeratu jechuun gaafataniiru.
Jarman deeggarsa Birrii biiliyoona 3.55 olii Itiyoophiyaadhaf laatte.
Waliigaltichis har'a ministir deettaan Ministeera Maallaqaa FDRI obbo Admaasuu Nabbabaa fi Itiyoophiyaatti Ambaasaaddarri Jarman Briittaa Waagnar tamsa'ina Vaayirasii koroonaa ittisuuf bakka addaddaatti mallatteessaniiru.
Deeggarsichi riifoormii Itiyoophiyaan diinagdeerratti eegaltee fi damee dhuunfaa jajjabeessuuf oola jedhameera.
Dhaabbileen dhuunfaa biyya keessaa fi alaa invastimantii fi tajaajila faaynaansii akka argatan gargaara.
Lammiileen Itiyoophiyaa miiliyoonni 7 hanga Waxabajjii bara 2012tti deeggarsa namoomaa nyaatan alaa kan barbaadaan ta'uu Komishiniin Hoggansa Balaa Biyyaaleessa beeksise.
Amajjii hanga Waxabajjii bara 2012tti lammiileen dhiyeessa deeggarsa namoomaa nyaatan alaa barbaadaan miiliyoonni 7 jiraachuu komishinich qorannoon adda baaseen jira jedheera.
Namoonni deeggarsa nyaataa barbaadaan yeroo ammaatti namoota miiliyoona 6 yoo ta'an, gargaarramtoonni kunneen kan bara darbee gadi ta'uu komishinich beeksiseera.
Biyyattiitti balaan gogiinsaa mudataa jiru haala jireenyaa ummataa fi diinagdee biyyaa irra miidhaa qaqqabsiisaa jiraachuu komishinich qorannoo taasiseen ifoomseera.
Keessattuu faallamni qabeenya qilleensaa addunyaa irra ga'aa jiru Itiyoophiyaan irra deddeebiin gogiinsaaf akka saaxilamtu godhee jira jedhame.
Mootummaan miidhicha ittisuuf dhaabbilee deeggartootaa waliin ta'uun hojjechaa jiraachuu itti gaafatamaan Komishinii Hoggansa Balaa Biyyaaleessa Itiyoophiyaa dubbataniiru.
Mariin dhimma invastimantii naannoo Oromiyaa abbootii qabeenyaa damicharratti bobba'anii jiranirratti Waajjira Preezdaantii Oromiyaatiin qophaa'e Finfinneetti gaggeeffamaa jira.
Waltajjicharratti akka naannootti sochiin Invastimantii hedduun akka biyyaafi naannootti jiraatanis qixa barbaadameen bu'aan irraa argamaa hin jiru jedhameera.
Akka gabaasa Kallacha Oromiyaatti, sochii Invastimantii akka biyyaatti taasifamaa jiruun waggoota muraasaa asitti bu'aan argamaa jiru olaanaa ta'uu ragaan dhaabbata gamtoomanii ni ibsa; Kana keessatti gaheen Oromiyaa guddaadha.
Haa ta'u malee rakkinoota adda addaa dameen kun qabuun wal qabatee akkaataa barbaadamuun guddina dinagdee mirkaneessuu, carraa hojii uumuu fi cehumsa tekinooloojiitiin ammas hojii guddaan akka hafee eeraniiru.
Jilli biyya Maaleezhiyaa muuxannoo olaanaa cehumsa Invastimantii Maaleezhiyaa keessatti shora olaanaa taphate muuxannoo akka biyyaa fi addunyaatti gonfate qooduuf Finfinneetti argamuun qoodaa jiru.
Waltajjiin kun qaama waltajjii torban lama dura bakka itti aanaa Preezdaantii  Mootummaa Naannoo Oromiyaa Obbo Shimallis Abdiisaa argamanitti guyyaa Invastimantii jedhuun jalqabameeti.
Mariin kunis dameewwan Invastimantii gurguddoo ta'an Qonnaa, Maanufaakchariingii, Turiizimiifi Albuudarratti kan xiyyeeffatedha.
Doolaarri biiliyoonni 10 deeggarsan argamuu fi dabalataan birrii biilyoona 20 walitti qabuuf hojjetamaa jiraachuu Ministeerri galiiwwanii beeksise.
Karoora guddina diinagdee biyya keessaa milkeessuuf Birrii biiliyoona 20 dabalataan walitti qabuuf hojjetamaa jiraachuu Ministirri Ministeera Galiiwwanii aadde Adaanach Abeebee ibsaniiru.
Sagantaa guddina diinagdee biyyaa keessaa milkeessuuf Birriin walitti qabuuf karoorfame kun hanga ammaatti kan hin eegalamne ta'uu ibsuun, yeroo dhiyoo keessatti ni eegalama jedhaniiru.
Bara darbe yeroo kanatti Birrii biiliyoonni 98 walitti qabamee ture kan jedhan aadde adaanach, bara kana garuu baatii 6 keessatti Birrii biiliyoonni dhibbi 1 biiliyoonni 27.5 walitti qabamuu ibsaniiru.
Karoora hafee fi galii dabalataa sagantaa guddina diinagdee milkeessuuf oolu walitti qabuuf murannoon kan hojjetamu ta'uu ibsaniiru.
Karoora kana galmaan ga'uuf hoggantoonni dhaabbilee waammamaa ministeerichaa, hojjettoonni, qooda fudhattoonn fi hawaasni ga'ee irraa eeggamu ba'uu akka qaban waamicha dhiyeessuu isaanii ragaan ministeericharraa argame ni mul'isa.
Bulchiinsa magaalaa Finfinneetti walakkaa waggaa kanaatti dargaggoota kuma dhibba 1 fi kuma 4f carraan hojii uumamuun ibsame.
Baatiiwwan 6n darbanitti dargaggoota hoji dhabeeyyii kuma dhibba 1 fi kuma 25 galmaa'an keessaa dargaggoota kuma dhibba 1 fi kuma 4 oliif carraa hojii uumuu isaa Biiroon Carraa Hojii Uumuu fi Misooma Intarpiraayizii Finfinnee beeksiseera.
Biirichi baatiiwwan 6n dhufan keessas carraa hojii bal'aa uumuuf gosoota hojii adda baasaa jiraachuu ibseera.
Akkasumas hojii dhabeeyyii galmeessuu fi calaluu irratti xiyyeeffannoon kan hojjetu ta'uu ifoomsera.
Biirichi bara baajataa 2012tti hojii dhabeeyyii kuma dhibba 2 fi kuma 50f carraa hojii uumuuf karoorfatee hojjechaa jiraachuu ragaan seekreetaariiyaatii preesii bulchiinsa magaalaa Finfinneerraa argame ni agarsiisa.
Deeggarsa namoomaa Itiyoophiyaatif Doolaarri biiliyoonni 1 kan barbaachisu ta'uu Dhaabbanni Mootummoota Gamtoomanii beeksise.
Dhaabbanni Mootummoota Gamtooman, mootummaan Itiyoophiyaa fi qaamoleen tumsaa akka ifoomsanitti hojii deeggarsa namoomaa bara Faranjootaa 2020 Itiyoophiyaatif Doolaarri biiliyoonni 1 kan barbaachisu ta'uun ibsameera.
Odu himaan dhaabbatichaa Steefan Dujeeriik akka beeksisanitti, namoota deeggarsi namoomaa isaan barbaachisaan karoorfame miiliyoona 8.4 keessaa miiliyoonni 7 deeggarsi namoomaa kan isaan barbaachisu jedhaniiru.
Buqqaatiin lammiilee, weerarri dhibee, hanqinni roobaa, balaan lolaa bishaanii, weerarri awwaannisaa ka'umsa sababii deeggarsa namoomaatiin eeramaniiru.
Dhaabbatichi Itiyoophiyaatti bara darbe namoota deeggarsa namoomaa barbaadan miiliyoona 8.86 keessaa miiliyoona 8.3 ta'aniif Doolaara Ameerikaa biiliyoona dhibba 3 fi biiliyoona 14 laachuuf hojjechaa tureera.
Weerarri dhibee koroonaa addunyaarratti qaala'iinsa diinagdee geessisuun namoota Biiliyoona walakkaa hiyyummaa keessa galchuu akka danda'u ibsame.
Weerarichi kisaaraan inni Faayinaasii fi dhala namaarraan ga'uu danda'u hammaataa ta'uu Dhaabbaanni Mootummoota Gamtoomanii qorannoo gaggeesseen ifoomseera.
Dhaabbaanni Mootummoota Gamtoomanii ogeeyyiin Koolleejjii Landan Kiing fi Yuunvarsiitii Biyyaalessa Awustiraaliyaa dhimmichaarratti qorannoo akka gaggeessan taasiseera.
Ogeeyyiin qorannoo kana gaggeessan akka ibsanitti qaala'iinsi weerarri kun diinagdee addunyaarran ga'u miidhaa fayyaarraan ga'u caalaa daraan hammaatadha jedhan.
Haala kanaan addunyaarratti namoonni miiliyoona dhibba 4 hanga miiliyoona dhibba 6 sababa weerara dhibee kanaan qaala'iinsa hammaataa keessatti kufuu danda'u jedhan.
Akka bu'aa qorannichaatti qaala'iinsi ga'uu danda'u waggoottaan 30 as isa muul'atee hin beekne ta'uu danda'a jedhame.
Waliigala yeroo weerarri vaaysarii koroonaa darbetti ummata addunyaa keessaa walakkaa ol hiyyummaa keessa galuu danda'u jedhameera.
Kana keessaa %40 kanneen Baha Eeshiyaa fi Paassifikitti argaman yoo ta'u, 1/3 ammoo ummata Afrikaa Saahaaraa gadi fi Kibba Eeshiyaa jiraatan ta'uu danda'u jedhameera.
Dhaabbanni Maallaqaa Addunyaa Itiyoophiyaaf liqaa fi deeggarsa Doolaara biiliyoona 2.9 raggaasise.
Boordiin Dhaabbata Maallaqaa Addunyaa fooyyessa diinagdee biyya keessaa Itiyoophiyaa deeggaruuf piroojaktii waggaa sadiitin; liqaa fi deeggarsa Doolaara biiliyoona 2.9 raggaasiseera.
Akka gabaasa FBCtti dhaabbatichi maallaqicha kan raggaasise liqaa dhala xiqqaa fi yeroo dheeraan kaffalamu.
Maallaqichi fooyyessa diinagdee biyya keessaa tumsuu, rakkoo sharafa alaa furuu, jireenya lammiilee fooyyessuu, idaa alaa madaalchisuu fi diinagdee biyyattii tasgabbeessuuf oola.
Dabalataan qaala'iinsa gatii ittisuu, damee dhuunfaaf liqaa mijeessuu, carraa hojii uumuu fi qabeenya biyyattii sirnaan fayyadamuurratti gumaacha ni qabaata jedhameera.
Maallaqa raggaasifame keessaa Doolaarri miiliyoonni dhibbi 3 fi miiliyoonni 8.4 hataattamaan Itiyoophiyaaf kan gadi dhiifamuudha.Daayreektara olaanaa fi eeggataan dura taa'aa dhaabbatichaa Deeviid Liiptoon maallaqni ragga'e diinagdee Itiyoophiyaa jajjabeessuuf gumaacha ni qabaata jedhaniiru.
Buufatni Konkolaataa ammayyaa Magaalaa Ambotti Birrii miliyoona 100 oliin ijaaramaa ture xunuramuun tajaajilaaf qophaa'u bulchinsi Magaalichaa beeksise.
Buufatni konkolaataa kun yeroo tokkotti konkolaatoota 700 ol keessummeessa jedhameera.
Gamoo baankiif oolu, waajjiraalee addaa addaa, kaafteriyaa, bakka leenjii konkolaataa fi buufata poolisiis of keessaa qaba.
Kantiibaan Magaalaa Amboo Obbo Tarrafaa Badhaadhaa , buufatni konkolaataa kun namoota 100 ol tahaniif carraa hojii uumuun cinaatti sochii diinagdee magaalitti ni si'eessa jedhaniru.
Yeroon Toleeraatu gabaase.
kantiibaa Itti aanaan magaalaa Finfinnee Injiinar Taakkalaa Uuman gorsaa dhimma diinagdee fi daldalaa Chaayinaa Liiw Yuu waliin mari'atan.
Marichaan diizaayinii fi ijaarsa manneen jireenyaa ammayyaa naannoo Gootaraatti ijaaraman irratti xiyyeeffataniiru.
Bulchiinsi magaalaa Finfinnee naannoo Gootaraatti manneen jireenyaa ammayyaa ijaaruuf qophii ta'uu himan.
Akka gabaasa FBC tti, Ijaarsichi manneen ammayyaa naannoo Lagahaaritti ijaarramutti aanee, naannoo jireenyaa jabaa ta'uun ibsameera.
Ijaarsicha kan raawwatu dhaabbata Chaayinaa CCCC fi bulchiinsa magaalaa Finfinneeti.
Ijaarsichi dhiyeenyatti kan ifoomu ta'uu Injiinar Taakkalaan ibsaniiru.Lafa qabiyyee Simiintoo Mogor dabalatee waliigalaan lafa heektaara 27 irratti kan ijaarramudha.
Manni maree Naajeeriyaa baajeta bara 2020 Niiraa biyyittii tiriliyoona 10.59 (doolaara ameerikaa Miliyoona 35 mirkaneesse.
Baajenni kun hanqina baajetaa , guddina dinagdee walii gala biyyattii doolara biliyoona 7.2 muudachuu danda'u yaada keessa kan galche jedhameera.
Kunis liqii dhaabbilee alaafii biyya keessaatiin akka bakka bu'u tilmaamamee jira.
Biyyittiin bara 2019'tti gurgurtaa boondii idil-addunyaa kan hin gaggeessine ta'uu kan hime Al-jeezIraan sababiin immoo hanqina yeroo ta'uu beeksiseera.
Bara 2018tti dhiyeessii gurgurtaa boondii yeroo 6ffaa gaggeesiteen doolara biliyoona 2.86 akka argattee turtes himameera.
Baajenni walii gala kun gurgurtaa boba'aa barmeela miliyoona 2.18 gatii barmeela tokko doolara 57 kan karoorfame jedhameera.
Baajenni waggoota lamaanii biyyittii bara 2018ttitti Niiraa tiriliyoona 9.12, bara 2019tti ,Niiraa tiriliyoona 8.83 akka ta'e AljezIraan gabaaseera.
Zimbaabiweetti lammiileen miliyoona 4.1 ta'an deeggarsa midhaan nyaataa argachuuf akka ta'e himame.
Deeggarsi kun beela biyyittii muudate sababeeffachuun Sagantaan Nyaata Addunyaa kan dhiyeessu jedhameera.
Akka gabaasni yeroo dhiyoo agarsiisutti walakkaan lammiilee biyyittii hanqina midhaan nyaataaf saaxilameera.
Kanneen keessaa miliyoonni 7.7 beela hamaa keessa jiru jedhameera.
Kanaaf sagantaan nyaata addunyaa midhaan meetiriik toonii kuma 200fi kuma 40 dhiyeessuuf akka ta'e himee jira.
Roobni biyyittitti wayitii oomishaa ture xiqqaachuun beela kana akka hammeesse dhaabbatichi himee jira.
Ministiri Ministira Dhimma Alaa obbo Gadduu Andaargaachaw fooramii diingadee idila addunyaatti hoggantuu dhimmoota Afrikaa Miis Eelsii Kaanzaan waliin mari'taniiru.
Aanga'oonni lamaan baatii dhufu 2012 Swiizarlaandi Daavoositti kan gaggeeffamu fooramii idila addunyaa 50ffaa bara Faranjootaa 2020 waliin walqabatee odeeffannoo wal jijjiiraniiru.
Akkasumaas baatii Caamsaa 2012 Itiyoophiyaatti kan gaggeeffamu Fooramii diinagdee idila addunyaa mata duree Afrikaa jedhu ilaachisee odeeffannoo wal jijjiraaniiru.
Akka gabaasa AMN'tti Obbo Gadduun fooramiin diinagdee idila addunyaa guddina galmeessuu fi jireenyi dhala namaa fooyyee akka qabaatuf ga'ee ba'aachaa jiru galateeffachuun, foormaii baatii Caamsaa Itiyoophiyaatti kan gaggeeffamu milkiin akka xumuramuuf mootummaan Itiyoophiyaa fooramii diinagdee idila addunyaa waliin dhiyeenyaa fi walii galteen akka hojjetan ibsaniiru.
Miis Eelsii gama isaanitiin baatii Amajii 2012 Swiizarlaandi Daavoositti kan gaggeeffamu fooramii idila addunyaa 50ffaa bara Faranjootaa 2020 kun ga'ee guddaa akka qabaatu ibsaniiru.
Baankin Addunyaa Walii Galtee Liqii Birrii Biiliyoona 2.7 Itiyoophiyaaf Mallatteesse.
Baankin Addunyaa kunuunsa qabeenya umaamaa, Misooma humna namaa fi Guddina teeknooloojiif walii galtee liqii Birrii biiliyoona 2.7 Itiyoophiyaaf mallatteesse.
Walii galtee kana kan   mallatteessan Ministira Maallaqaa obbo Ahmad Shidee fi Itiyoophiyaatti daayreektara baankii Addunyaa Kaarolin Tark.
Obbo Ahmad Shideen liqaan argame kun kunuunsa qabeenya umaamaa naannolee garaa garaatti hojjetamaa jiruuf murteessa ta'u himaaniru.
Liqaan kun naannolee Oromiyaa, Amaaraa, Tigraay, Saboota Sablammoota fi uummatoota Kibba, Beenishaangul Gumuz fi Gambeellatti abbaa warraa kuma 600 fi kuma 45 ol fayyadamaa taasisa jedhameera.
Daayreektarri Baankin Addunyaa faalama qilleensaa ittisuuf hojii Itiyoophiyaan kunuunsa qabeenya umaamaarraatti  hojjetaa jirtu  ni deegarra jedhan.
Maallaqa hanga yoonaattis lammiilee Itoophiyaa biyya garaa garaa jiraataan kuma 20 irraa walitti qabame Doolaara miiliyoona 4 misoomaaf oolchuuf qaama dhimmi ilaallatu waliin mari'atamaa jira.
Fandii Tirastin Doolaarri miiliyoonni 4 Diyaasporaa irraa walitti qabame misoomaaf ooluufi.
Ministirri Muummee Dr Abiyyi Ahmad Fandii Tiraastin Diyaasporaa akka hundeeffamuuf waamicha dhiyeessaniin Onkololeessa 13 bara  2011 irraa eegalee maallaqni walitti qabamuu eegaluun ni yaadatama.
Yeroo dhiyoottis biyya keessatti boordii fi waajjira hundeessuun hojiileen garaa garaa eegalameera.
Maallaqa hanga yoonaattis lammiilee Itoophiyaa biyya garaa garaa jiraataan kuma 20 irraa walitti qabame Doolaara miiliyoona 4 misoomaaf oolchuuf qaama dhimmi ilaallatu waliin mari'atamaa jira.
Misoomni piroojektii kanaas qonna, fayyaa, barnoota, bishaan fi dhimma dubartootaa irratti kan xiyyeeffatuudha.
Daarektarri Olaanaa Fandii Tarsti Diyaasporaa Itoophiyaa obbo Fiqiree Zawdee akka jedhanitti, fandichi ilaalcha siyaasaa kamiirrayyuu bilisa kan ta'ee fi dhiibbaa irraa bilisa ta'ee kutaa hawaasaa hundaa wal qixxummaan deeggaruuf hundeeffamuu himuu Tajaajila Odeeffannoo Itoophiyaarraa odeeffanneerra.
Dargaggoota kuma 26f carraan hojii uumamuufi Fandii dargaggootaaf mootummaan qopheesse bu'uura godhachuun dargaggootaaf hojiin ni uumama.
Guyyoottan 60'n dhufan keessatti dargaggoota dhabbilee barnoota olaanoorraa eebbifaman kuma 26 ta'aniif carraa hojii uumuuf qabeenya jiru adda baasuu isaa Waajjirri Bulchiinsa Godina Shawaa Dhihaa beeksise.
Fandii dargaggootaaf mootummaan qopheesse bu'uura godhachuun dargaggootaaf hojiin ni uumama.
Lafa dabalatee qabeenyi dargaggoonni irratti gurmaa'anii fayyadamaa ta'aniis qopha'era jedhan Itti gafatamaan Waajjira Misooma Interpiraayizii fi Indaastirii Godina shawaa Lixaa Obbo Haacaaluu Gammachuu.
Rakkooleen hojiirra oolmaa baajata fandii marsaa tokkoffaarratti uumame deebi'e akka hin uumamneef falli ka'amuus Obbo Haacaaluun OBNitti himaniiru.
Hojii dargaggootaaf uumuuf akeeka mootummaan qopheessetti hirmaachuuf qophii ta'uu dargaggoonni dubbataniiru jechuun Rippoortarri keenya Yeroon Toleeraa gabaaseera.
Bara 2011 baatiiwwan darbanitti galii Birrii biiliyoona dhibba 1 fi biiliyoona 63 tuqaa 3 sassaabuusaa Ministeerri Galiiwwanii beeksise.
Ministeerichi seera gibiraa kabajuurratti qooda fudhattoota waliin magaalaa Finfinneetti waltajjii marii qopheessera.
Sirna taaksii sassaabuurratti qajeelloon hojjechuun yeroo walfakkaataa darbeen yoo madaalamu, guddina %9.8 agarsiisuusaan ibsameera.
Ministeerichi dhaabbilee nagahee sobaatin hojjechaa turan 124 tarkaanfii olaantummaa seeraa kabachiisuu fudhachuusaa beeksiseera.
Dhaabbileen kanneenis qabeenya mootummaa Birrii biiliyoona 6 irratti miidhaa qaqqabsiisaniiru.
Dhimmi dhaabbilee burjaajjiin shakkaman 68 qoratamaa jiraachuu odeeffannoon Ministeera Galiiwwaniirra arganne ni mul'isa.
Barana Abbaan Taayitaa Misooma Sulula Laga Awaash aanaalee Oromiyaa afur keessatti miidhaa lolaa waqtii gannaa muudatu furuuf birrii miliyoona 46 hojjachaa jiraachuu beeksiseera.
Qonnaan bultoonni Godina Shawaa Kibba Lixaa Aanaa Iluu gandoota jahaa keessa jiraatan sababa lolaan oomisha isaanii qixaan oomishuun ofiif maatii isaanii jiraachisuu hin dandeenye.
Abboottiin Warraa 3100 ol lafa heektaara kuma 100 fi kudha sadii ol oomishamuuf malu agabuu bulcheera.
Rakkoolee kanneen furuuf bara kana Abbaan Taayitaa Misooma Sulula Laga Awaash laggeen akka Awaash fi Aliitoo jedhaman haxa'aa jira.
Qonnaan bultoonnis rakkoon Kanaan dura sababa lolaan isaan muudataa turee hojii  abbaa tayitichaan hojjatamuutti abdachuun lafa qonnaa isaanii qophaassaa jiru.
Qonnaan bultoonni yaada kennaniin waqtii gannaa lolaa muudatuun rakkoo guddaa dabarsaa turre, amma garuu hojiin hojatamaa jiru rakkoo muudachaa ture nuuf fura jennee abdanna jedhan.
Itti gaafatamaan Abbaan Taayitaa Misooma Sulula Laga Awaash Obbo Abajja Mangashaa,  abbaan taayitichaa yeroo ammaa kana naannoolee Affaar fi Oromiyaa keessatti lolaa bishaanii waqtii gannaa Uumamu furuuf hojjachaa jira jedhan.
Akka naannoo Oromiyaatti aanaalee afur Iluu, Ejersaa Lafoo, Booraa fi Liiban Cuqqaalaa keessatti baajata birrii Miliyoona 46 ramaduun hojjachaa jiraachuu himaniiru.
Aanaa Iluutti gandoota baadiyyaa malee magaalonni Asgorii fi Tajiis miidhamtoota lolaa lagaa waqtii gannaa ta'an keessaayi.
Obbo Abajjaan akkuma hojii baadiyyaa aanicha keessaa jiru xumuraniinis rakkoo magaalota lamaanittis kan furan ta'uu himaniiru.
Hojii Abbaan Taayitaa Misooma Sulula Laga Awaash hojjachaa jiru kanas miseensota Mana Mare Bakka Bu'oota Uummatatti, miseensonni Koree Dhaabbii Misooma Qabeenya Uumamaa, Bishaan, Jal'isii fi Inarjiin dawwatameera.
Miseensonni mana mare kunneenis hojiileen hojjatamaa jiran kan jajjabeeffamuu tahu  imaniiru.
Rippoortara keenya Irgixaa Gonfaatuu gabaase.
Guddina dinagdee biyaa waliigalaaf gaheen misoomni qonnaa qabuu agarsiisuuf tumsi oggeeyyii midiyaa olaanaa dha jedha Ministeerri Qonnaa.
Damee qonnaa kanaafis xiyyeeffannoo ittii kennanii hojjachuun murteessaa akka tahees himee jira.
Ministeerichi milkaa'ina kanaafis Mata duree â€˜Gahee oggeeyyoota Midiyaa Sosochii misomaa qonnaa keessatti' jedhuun oggeeyyoota midiyaa waliin Adaamaatti mari'ataa jira.
Marii kanarratti Deetaan Ministira Qonnaa Obbo Saanii Radii, lafa biyyattiin qabdu keessaa harki 60ni lafa gammoojjii ykn naannoo horsiisee bulaatti argama jedhan.
Omisha foonii gara biyyoota addunyaa adda addaatti ergamus harki 90ni maddisaa naannoo horsiisee bulaati.
Lafa gammoojjii fi horsiisa beelladaa naannoo gammoojjiitti argamu misoomsuun, seektara qonnaa guddisuu keessatti gahee olaanaa qaba jedhaniru.
Alsan Asaffaatu gabaase.
Barsiiftuu daa'ima ishee waggaa 1 baachuun barsiiftu.
Barsiiftuu Ayyaantuu Baldhinaa naannoo Oromiyaa godina Booranaa magaalaa Yaaballoo Mana Baruumsaa Sadarka 1ffaa Daboobettii keessatti barsiisti.
Barsiiftuu Ayyaantuu Baldhinaa haadha daa'ima durba takkaati.
Barsiiftuu Ayyaantuun barattoota kutaa 5 hanga 8 jiran gosa barnootaa ispoortii barsiifti.
Abbaan warraa barsiiftuu Ayyaantuu mana baruumsaa biroo keessatti waan barsiisuf, daa'ima ishee manatti kan isheef eegu hin qabdu.
Barsiiftuu Ayyaantuun nama daa'ima isheef eeguu dhabdus guyyoota hojii ishee hin gubdu.
Yeroo maraa daa'ima ishee baattee gara mana barnootaa deemuun, barattoota ishee barsiifti.
Daa'ima ishee qabattee yeroo gara daree barnootaa seentu baratootatti miira gaaritu itti dhaga'aama jechuun dubbatti.
Yeroo barsiisonni biroon kitaaba barnootaa qabatanii gara daree bantootaa seenan ani immoo kitaaban ittiin barsiisu cinaatti daa'imakoo harma hoosisaan barsiisa jetti barsiiftuu Ayyaantuun.
Ministeerri Barnootaa barsiisonni daangaa koorniyaatin ala carraaqqi isaanitiin diindagdee fi hawaasummaa mo'atan bu'a qabeessummaaf akka ta'aan barsiiftuu Ayyaantuun fakkeenya jedheera.
Dhaabbilee barnoota olaanootti sababiin tasgabbiin dhabamuu shira hojii humnoota hokkara umaniiti jedhe Ministeerri Saayinsii fi Barnoota Olaanoo FDRI.
Ministirri ministeerichaa Piroofeesar Hiiruut W/maaryaam ministeerichi qormaata keessa jiraatus, hojiilee hedduu hojjeteera jedhan.
Tasgabbii dhabuun dhaabbilee barnoota olaanoo barattoota qofaan kan uumame otuu hin taane, bifa qindaa'en hokkara uumuuf humnoota hojjetaniin kan uumamedha jedhe Ministeerri Saayinsii fi Barnoota Olaanoo.
Naannoo dhaabbilee barnoota olaannootti rakkinoonni yoo mudataniyyuu, hojiiwwan gaggaarii heedduun hojjetamaniiru jedhameera.
Yaa'iin mana maree dhaabbilee barnoota olaanoo hoggansi yuunvarsiitota 45 bakka argamanitti taa'amaa jira.
Ministeerri Saayinsii fi Barnoota Olaanoo preezdaantota yuunvarsiitii, itti aantota preezdaantii fi qaamolee garagaraa waliin magaalaa Finfinneetti marii taasisaa jira.
Waltajjiin marichaas rawwii bara barnoota 2012; cinwaggaa jalqabaa fi kallattii xiyyeeffannoo fulduraarratti kan xiyyeeffatedha.
Raawwiiwwan riifoormii barnootaa fi leenjii karoora barnootaa fi karoora misooma waggaa kudhanii waajjira ministeerichaa irrattis kan xiyyeeffatedha.
Yuunvarsiitin Finfinnee hayyoota 4f sadarkaa proofeesarummaa laate.
Yuunvarsiitichi Koolleejjii Qorannaa Misooma Biyyaa, Koolleejjii Saayinsii Fayyaa fi Koolleejjii Qorannaa Afaaniitti barsiisummaa fi qorattummaan hayyoota hojjetaniifi sadarkaa proofeesarummaa kan laate.
Haaluma kanaan yuunvarsiitichi Dooktar Geetaahuun Amaaraa, Dooktar Balaay Samaanii, Dooktar Daggafaa Tolosaa fi Dooktar Waaqgaarii Dheeressaaf sadarkaa proofeesarummaa laatera.
Hayyoonni kanneen barruulee biyya keessaa fi alaarratti qorannoowwan isaanii maxxansiisaniiru.
Haaylayyasuus Makoonnantu gabaase.
Injiiner Taakkalaa Uumaan barattoota Kompiiyuutara badhaasan.
Injiiner Taakkalaa Uumaan ayyaana Qillee sababeeffachuun barattoota Kompiiyuuta Taabileettii badhaasaniiru.
Itti aanaa kaantibaan magaalaa Finfinnee Injiinera Taakkaalaan ayyaana qillee sababeeffachuun guyyaa har'aa Mana Barumsa Bultii Dubartootaa Iteegee Xaayituutti argamuun badhaasa kana laataniiru.
Kompiiyuutaroonni kunneen abbootii qabeenyaa magaala Finfinnee irraa kennaan kan argamaniidha.
Manni barumsaa bultii kun yeroo dhiyoo keessa hojii kan eegale yoo ta'u, barattoota qabxii olaanaa galmeessan 400 barsiisuu irratti argama.
Kennaan Kompiiyuutara Taabileetti kun barattoota hundaaf laatamu isaa ragaan Waajjira Kaantibaa Magaalichaarraa argame ni mul'isaYuunvarsiitiin Walloo barattoota, barsiisootaa fi hojjettoota jeequmsa keessatti hirmaatan jedhe 335 irratti tarkaanfii fudhachuu beeksise.
Yuunvarsiitichi adeemsa baruu fi bariisuu irratti fudhatamaa fi fakkeenya gaarii qabaatus yeroo dhiyoo as sabaa fi amantaa bu'ura godhachuun jeequmsa ka'een ji'oottan darban keessa qofa yeroo afuriif barnoonni adda cituu isaa Pireezedaantiin yuunvarsiitichaa Dooktar Abaataa Geetahuun ibsaniiru.
Jeequmsa kanaanis lubbuun barattoota lamaa yoo darbu barattoota muraasa irra ammoo miidhaan qaamaa ga'eera jedhan.
Ji'oottan darbaniif qaamolee nageenyaa waliin sakatta'iinsa taasifameen qaamolee adeemsi baruu fi barsiisuu akka gufatuu fi lubbuun akka badu taasiisan barattoota 332, barsiisaa 1 fi hojjetoota bulchiinsaa 2 adda baasuun tarkaanfii irratti fudhamuu ibsaniiru.
Kanneen keessaa dhimmi barattoota 12 fi hojjettoota 2 seeraaf dhiyaachuun ilaallamaa jira jedhan Dooktara Abaataan.
Barsiisaan tokko ammoo hojii baruu fi barsiisuu irraa dhorkamuu kan ibsan Preezdaantiichi, barattoota 320'f of eeggannoon isa dhumaa kennamuu ibsaniiru.
Oduu walfakkaatadhaan Yuunvarsiitiin Dirree Daawwas qaamoolee jeequmsa tibba darbe uummame keessatti hirmaatanii fi kakaasan 18 irrat tarkaanfii fudhateera.
Barattoonni 2 guutumman barnoota isaanii irra haqamuu, barattoonni 7 wagga 3'f, barattoonni 8 waggaa 2'f adabamuu fi alaa galuun hirmaachaa kan ture irratti ammoo himaannaa banuu, akkasumas barattootaa 69 rakkoo namuusaa qaban adda baasuun irratti hojjechaa jiraachuu ibseera.
Yuunvarsiitiin Goondaris torbee darbe barattoota, barsiisotaa fi hojjettoota bulchiinsa yuunvarsiitichaa 73 irratti tarkaanfii fudhachuu ibsuun isaa kan yaadatamudha.
Yuunvarsiitin Goondar barsiisota, barattootaa fi hojjettoota rakkoo uuman 73 irratti tarkaanfii fudhachuu beeksise.
Barattoonni, barsiistonnii fi hojjettoonni tarkaanfiin irratti fudhatame kanneen baruu barsiisuu gufachiisaniiru jedheeera yuunvarsiitichi ibsa laaten.
Seeneetiin yuunvarsiitichaa walga'ii ariifachiisaa gaggeessen barattoota 11 guutummaan kan ari'e yammuu ta'u, 39 waggaa 2f, 2 ammoo waggaa 1f barnootarraa ittiseera.
Barsiisota 13 irrattis tarkaanfii bulchiinsaa fudhateera.Barsiisonni 3 guutummaan hojiirraa yoo ittifaman, 3f akeekkachiisni dhumaa barreeffamaa, 7f akeekkachiisni salphaa barreeffamaan kennameefira.
Hojjettoonni bulchiinsaa 7 fi ogeessi fayyaa 1 akka gaggeeffaman murtaa'era.
Rakkoo yuunvarsiitichatti uumamee tureen lubbuun barataa 1 yoo darbu, kaan madaa'anii qabeenyis manca'eera.
Haala qophii fi hojiirra oolmaa karoora barnootaa irratti waltajjiin mana maree, Finfinneetti gaggeeffame.
Raawwiin karoora barnootaa, wixineen barnootaa fi imaammanni leenjii waltajjichaaf dhiyaatera.
Karoorri barnootaa fi leenjii haaraan hojiirra ooluu isaatin turtiin yeroo digirii jalqabaa yuunvarsiitii xiqqaan waggaa 4 yoo ta'u, barattoonni yuunvarsiitii bara jalqabaa koorsii waliinii fudhatu jedhameera.
Bara kanaa eegalee qormaanni biyyaalessaa kutaa 10ffaa kan hafu yoo ta'u, seera barnootaa dura ture kan ammaa waliin walitti fiduun hojiirra kan oolu ta'uun ibsameera.
Adeemsi kunis sadarkaa sadarkaan erga irratti mari'atamee booda wixinee seeraan qophaa'ee dhiyaata jedhameera.
Karoora barnootaa fi leenjii kana haala sadarkaa idila addunyaa eeggateen maxxansuuf yeroo ammaa hojjetamaa jiraachuu ragaan Ministeera Saayinsii fi Dhaabbilee Barnootaa Olaanoo FDRI irraa argame ni mul'isa.
Yuunvarsiitin Jimmaa barattoota 51 irratti tarkaanfii fudhachuu beeksise.
Yuunvarsiitichi sochii baatiiwwan lamaaf taasisaa tureen, miidhaan cimaan akka hin qaqqabne ittisuu beeksiseera.
Barattoota tasgabbiin akka dhabamu, barnoonni akka addaan ciccitu taasisan 51 irratti tarkaanfii fudhachuu ifoomsera.
Kanaanis barattoota 31 akeekkachiifni dhummaa kan laatameef yoo ta'u, barattoota 20 ammoo wagga 1 hanga barnotarraa ugguruutti tarkaanfiin adabbii fudhatameera jedheera.
Hojjettoota eegumsaa 28 soorama kan baase yoo ta'u, 29 ammoo hojiirra gaggeessera.
Hojjettoota tajaajjila barattootaa fi bulchiinsaa; itti aanaa preezdaantii fi daayreektaroota 3 akkasumaas dameewwan biroorraa hoggantoota 3 jijjiirera.
Moojuulli seenaa Gaanfa Afrikaa fi Itiyoophiyaa; barattootni yuunvarsiitii waggaa 1ffaa akka barataniif qophaa'e Finfinneettii gamaaggamamaa jira.
Qophicharratti argamuun haasaa baniinsaa kan taasisan ministir deettaan Ministeera Saayinsii fi Barnoota Olaanoo Dooktar Saamu'eel Kifleen baroota darbanitti barattoonni seenaa biyya isaanii haala gaariin otuu hin baratin hafuun rakkina hedduu uumera jedhan.
Seenaan wanta darbedha; waa'ee namaa, hawaasa, saba, ummata, dhimma waqtii tokko wanta bakka tokkotti ta'e barsiisuun barbaachisaadha jedhan.
Waa'ee darberraa barannee kan har'aa qixaan hubannee kan fulduraa misoomsinee yoo itti hin fayyadamne seenaa beekuun keenya bu'aa hin qabu jedhaniiru.
Dooktar Saamu'eel miidhaa kaleessaa araaraa fi dhiifamaan ceenee deemsa gara badhaadhinaatti taasifnu saffisiisuu qabna jedhan.
Qabiyyeen komii fi shakkii uumuu madaallii kamiinuu qaama moojuulii kanaa hin ta'u jedhaniiru.
Godina Jimmaa aanaa Qarsaatti dirreen barattootni itti dubbisanii fi qo'atan 160 hirmaannaa hawaasaa Birrii miiliyoona 10.2 qophaa'anii tajaajila kennuu eegalan.
Dirreewwan qo'annaa kunneen naannoo manneen barnootaa argamanirraa fageenya dhihoo irratti kan qophaa'an yoo ta'u, barattootni dubbisuu fi barreessuu hin dandeenye sanbata xiqqaa fi guddaa sa'aatii lamaaf keessatti qo'atu.
Aanaa Qarsaatti daa'imman 10,000 dubbisuu fi barreessuu kan hin dandeenye yoo ta'u, tola ooltotni 360 daa'imman kana barreessuu fi dubbisuu barsiisuuf leenjiifudhachuu isaaniti itti gaafatamaa waajjira barnoota aanichaa obbo Indashaa Golgaan kan dubbatan.
Itti gaafatamaan Waajjira Barnootaa Jimmaa obbo Kaasaahuun Taaddalaan gama isaanitiin dirreen barattootni itti dubbisan aanaa Qarsaan dabalatatti aanaa Dedoo, Saqqaa Coqorsaa fi Limmuu Kossaatti akka qophaa'an himaniiru.
Bulchaan bulchiinsa godina Jimmaa obbo Abdulhakiim Muluun dirreen barattootni itti dubisan qophaa'un isaa qulqullina barnootaa mirkaneessuuf iddoo guddaa akka qabuu fi daa'imman dubbisuu aadaa godhatanii akka guddataniif gumaacha akka taasisu dubbataniiru.
Muktar Xahaatu gabaase.
Yuunvarsiitin Booranaa bara 2013 hojii ni eegala jedhame.
Ijaarsisaa waggaa lamaan dura kan eegalame yuunvarsiitichi, bara dhuftu xumuramuun barattoota simatee baruu barsiisuu ni eegala jedhameera.
Ijaarsi marsaa jalqabaa %85 irra qaqqabuu Pireezedaantiin yuunvarsiitichaa Dooktar Bokkuu Xaajjeen ibsaniiru.
Lafa haawaasni gumaache heektaara 500 irratti ijaarramaa kan jiru.
Gamoowwan 22 Birrii miiliyoona dhibba 3 fi miiliyoona 82 ijaarramuun xumurama ajiru.
Rakkoo bishaanii fi galteewwan ijaarsaa hiikuun marsaa lammaffaa dhiyeenyatti jalqabuuf socho'amaa jira jedhan.
Biyya alaatti taasiifamaa kan ture Qorannoon tajaajila Sanyii biyya keessatti eegaluuf qophiin duraa taasiifamaa jiraachuu himame.
Kanaan dura qorannoo sanyii namaa fi biqiltuu taasiisuuf biyya keessatti humni waan hin turreef qorattoonni Itiyoophiyaa biyya alaatti erguun qorachiisuuf dirqamaa turan.
Inistiitiyuutiin Teeknooloojii Baayoo Itiyoophiyaa qorannoo sanyii biyya keessatti gaggeeessuf meeshaalee dandeessisu Alliiyaans Giloobaal Guruup jedhamu irraa deeggarsaan argachuu beeksisee jira.
Biyyaa keessatti Qorannoo sanyii taasisuuf haalli mijachuun qoratoota biyya keessaa baasii fi dhamaatii irraa hambisuun qorannoo damichaan godhamu ni si'eessa jedhan Ministir Deettaan Ministira Innooveeshinii fi Teeknooloojii obbo Jamaal Bakar dubbataniiru.
Dhaabbilee fi qaamooleen dhuunfaa qorannoo sanyii taasiisuuf baasii baasaan kan hir'isuu fi dhamaatii sharafa alaa barbaachaf adeemamu kan hambisu ta'uu ibsaniiru.
Qorannoo sanyii namaa, bineensotaa fi biqiltootaa gochuuf yeroo alatti ergaman balaa hannaaf saaxilamuu qaban kan hambisu akka ta'e Daayreekteerri Inistiitiyuutii Teeknooloojii Baayoo Itiyoophiyaa Dooktar Kaasahuun Taasfaayee ibsaniiru.
Alliiyaans Giloobaal Guruup biiroo isaa 17ffaa Finfinneetti banachuu ragaan Ministira Innooveeshinii fi Teeknooloojii Itiyoophiyaa argame ni mul'isa.
Dubartoota manneen barnootaa magaalaa Finfinnee keessatti barataniif haala meeshaalee qulqullina isaanii ittiin eeggatan mijeessuun danda'amu irratti mari'atame.
Bulchiinsi magaalichaa meeshaalee barattoonni dubartootaa qulqullina isaanii ittiin eeggatan gatii madaalawaa fi deeggarsaan dhiyeessuuf hojjetamaa jiraachuu itti aanaan kantiibaa magaalichaa Injiinar Taakkalaa Uumaan beeksisaniiru.
Dubartoonni sababa rakkoo quqlqullinaan harcaatii barattootaa fi barnoota adda kutuuf akka hin dirqamnee fi hirmaannaa dubartootaa guddisuuf hojii hojjetamudha jedhameera.
Meeshaalee dhiyeessuu cinaatti dubartootaa fi kutaa hawaasaa garaa garaaf marsaa laguu irratti hojiin hubannoo uumuu kan hojjetamu ta'uu ragaan Waajjira Kaantibaa Bulchiinsa Magaalaa Finfinneerraa argame ni mul'isa.
Yuunvarsiitiin Haramaayaa ogeeyyii yaalaa 239, Yuunvarsiitin Maqalee ammoo 397 ebbisiisera.
Yuunvarsiitin Maqalee barattoota ogummaa yaalaa gosa addaddaa 397 ebbisiisera.
Ebbifamtoonni kanneen yaala ilkaanii, baayoo meedikaala, yaala hawaasaa, miidwaayfrii, narsiingii, faarmaasii, digrii 3ffaa yaala hawaasatiin leenji'aa kan turanidha.
Haaluma walfakkaatun Yuunvarsiitii Haramaayaatti Koolleejjiin Saayinsii Fayyaa Harar ogeeyyii fayyaa; dooktaroota yaalaa 239 har'a ebbisiisera.
Ebbicharratti Pireezedaantiin naannoo Hararii obbo Oordiin Badrii, walitti qabaan boordii yuunvarsiitichaa Dooktar Injiinar Haabtaamuu Ittafaa, hoggansi federaalaa fi naannoo, akkasumas maatin ebbifamtootaa argamaniiru.
Ebbifamtoota koolleejjichaa keessaa 56 dubartoota.Yuunvarsiitiin Harammaayaa barattoota badii raawwatanii argaman 77 irratti tarkaanfii fudhachuu beeksise.
Yuunvarsiitiin Harammayaa barattoota yuunvarsiiticha keessatti nageenyi akka hin jiraannee fi adeemsii baruu fi barsiisuu akka gufatu sochii taasiisaa turan irratti tarkaanfii fudhachuu isaa ibsameera.
Barattoonni hojii badii irratti bobba'anii argaman kunneen gochaa kana irra akka of deebisaniif yeroo garaagaraatti gorsi kennamuufis irraa of qusachuu hin dandeenya jedha ibsi yuunvarsiitichi har'a baase.
Yuunvarsiiticha keessatti nageenyi fi tasgabbiin jiraatee adeemsi baruu fi barsiisuu karaa nagaan akka itti fufuuf jecha barattoota 77 irratti tarkaanfiin fudhatamuu isaa ibsa isaan ifoomsee jira.
Haaluma kanaan barattoonni 2 barnootaa isaanii irraa guutumatti akka haqamanii fi barattoonni 75 ammoo tokkoon tokkoon isaanii waggaa 2f akka adabaman murtaa'uu isaa ibsameera.
Akkasumas barsiisoonni lama adabbii mindaa fi barreeffama of eeggannoon adabamuu isaanii himameera.
Dabalataan barsiisoota fi hojjettoota bulchiinsa yuunvarsiitichaa ajandaa dhokataa qabachuun socho'aa jiran qorachuun yeroo itti aanu keessatti tarkaanfiin kan irratti fudhatamu ta'uu ragaan fuula yuunvarsiitichaa irraa argame ni mul'isa.
Hiriyyoonni isaa 'Xiiqqoo' jedhuun, fuullisaas ta'e umuriinsaa xiqqoo waan ta'eefi.
Kaan ammoo maqaa masoo 'Doctor young' jedhuun waamuun.
Haarmeensaa mana keessatti Beebii jechuun waamti.
Barnoota wallaansa fayyaa isaa kan xumure umurii waggaa 23tti.Umuriin kunis warra kaan waliin yoo wal biratti ilaalame waggaa sadiin durseera.
Oggeessi kunis Dr Abeenezar Birhaanuu jedhama.Haatiisaa barsiiftuu yoo taatu, abbansaa ammoo oggeessa wallaansa fayyaati.
Maatii isaa lamaanuu hojii waan oolaniif guddisa isaa keessatti nama manatti isa kunuunsu dhabuun, dafee barnoota akka galu taasiseera.
Haati Abeenezar hojii dhaabuu ykn mucaa isaanii ollaa bira olfachuu hin barbaanne.
Kanaafuu ofii waliin olchuuf qabattee mana barnootaa deemuuf murtessite.Abeenezar kana booda haadha isaa waliin mana barnootaa deemuun qubee lakkaa'uu eegale.
Abeenezar maatii isaatiif mucaa sadaffaadha.
Angafoonni isaa lamaan garuu umurii waggaa 5 fi 6 tti barnoota eegalan.Quxusoonnis akkasuma.
Keessattuu haatii isaanii barsiiftu waan taateef, barsiiftoota isaa waliin dubbachaa gargaarsaafi hordoffii barbaachisu hunda taasisaaf akka turte hima.
Gama barnootaatiin kitaaba barbaachisan bituufiin akkasumas barattoonni cimoon akka qo'achiisan taasiisuun deeggaraa turte.
Waa'ee maatii wayita dubbatus, Wanti hundi isiniif kennameera.
Waan barbaaddan ta'u dandeessuu jechuun nu jajjabeessaa turan jedha.
Kunis jireenya ijoollee hundaa keessatti ija godhateera kan jedhu Dr Abeenezar, inni durumaa qabee fedhiinsaa dokrota wallaansaa ta'uudha.
Abeenezar bakka itti dhalatee itti guddate magaalaa Kamiiseetti haalli bu'uraalee fayyaa kan guutame hinturre.
Hir'inni oggeessoota fayyaas akkasuma naannoo sana akka ture hima.
Kanaafuu hakiimooti naannoo isaatti argu ijoolluummaadhaa qabee qalbii isaa akka hawwatan hima.
Kanaafuu innis doktara wallaansa fayyaa ta'uuf hojjachuu eegale.
Abeenezariin alattis haatii isaas doktarummaa akka jaalatan dubbata.
Tarii kunis sababii abbaan Abeenezar doktara ta'aniif ta'u mala.
Abeenezaris mataansaa doktara ta'usaatti baayyee kan gammadu ta'u dubbata.
Gosa barnootaa heerreegaa fi fiziiksii caalaa kan jaalatu Abeenezar, osoo doktara ta'u baatee oggummaa mekaanikaal Injinariinii akka filatu dubbata.
Namootaan walitti dhufeenya uumachuufi jireenya namootaa fooyyeessu waa gumaatu jaalata.
Gama oggummaatiinis kan hojiin qabatamaa (practice) qabu caalaa akka jaalatu hima.
Taphni yeroo ijoollummaa hinquufamu.Daa'ima ta'amee hafe erga guddatameeyyuu yeroo tokko tokkoo kan yaadatamu jira.
Abeenezar barnootasaa sadarkaa tokkooffaa kan eegale umurii waggaa afuriitti ture.
Yeroo sanatti baayyee cimee asiifi achi fiiguun hirriyyoota waliin wal ari'uufilleen qaamni sirriitti hin cimne ture.
Haa ta'u malee Abeenezar barnootarraa tapha akka caalsifataa ture hima.
Keessattu kubbaa miilaa baayyee akka jaalatu hima.
Garee kubbaa miilaa safara isaanii keessatti goolii eega.
Innis Garee sanaaf nama murteessaan ture jedha.
Hiriyyoonni isaa garee kubbaa miilaa isaanii keessa turan barnootaan kan fiixaan bahaniidha.
Barnoota adda kutuun kan bakka hintaaneetti dabarsu hinjiru.Haalli akkasii kunis barnootaan akka cimee itti fufuuf akka isa gargaare hima.
Kana malees, maatiin hordooffii cimaa akka irratti taasisaa ture dubbata Abeenezar.
Yeroo kee bakka hintaaneetti hindabarsiin, kan jedhuus gorsa yeroo hundaa akka ta'e hima.
Barnoota isaatti cimuunis kutaa 10'tti qabxii 4 galmeessiseera.
Itti aansees qabxiin inni kutaa 12 galmeesse akkasuma olaanaa ture.
Wayita Yunivarsitii Jimmaatti ramadamee dhaqu mucaa waggaa 16 ture.
Umurii sanatti maatii irraa adda bahee yoo fagoo deemu yeroo jalqabaa waan tureef, soodaan itti dhagahamu hima.
Haa ta'u malee obboolees isaa angafaa duraan yunivarsitiidhuma sanatti ramadamee waan tureef soodaa isaa hanga tokko hirriseefiira.
Sochii isaa hundaan biraa hindhabamu ture.
Akka daa'imaatti kunuunsaa akka ture hima.
Keessattuu baratoonni, barsiiftoonni fi hojjattoonni waardiyyaa akka barataatti waan hinilaalleef, wayita bahee galuutti isaaniitti ofi beeksiisuun baayyee rakkisaa akka ture ni yaadata.
Kana malees osoo hintaane, dhiibbaa hirriyyootaa kaampaasii keessa ture hunda dandamachuun kaayyoo isaa fiixaan baafachu dubbata.
Barmaatilee ta'e hawaasa keessatti namoonni haala uffannaa, ejjannoo qaamaa, umurii, bifaafi qabeenyaa qaban irratti hundaa'uun ilaalchi eenyummaasaanii tilmaamu jiraa.
Yeroo adda addaatti ammoo keessattuu angaa'oonni dargaggoo rakkoolee kaasan keessaa tokko sochii hojiif taasisan keessatti hawaasichaan amantaa dhabuudha.
Abeenezaris namoota rakkinni akkasii mudatu keessaa isa tokko.
Haala kanaan mudannoowwan hedduu kan himu yoo qabaatu, waantokko garuu hinirraanfadhu jedha.
Haalli isaa akkas ture.
Dhukkubsattu tokko beelama wallaasnaa isheef gara mana yaalaa dheemti.
Yeroo sanattis Abeenezar hirriyyaa isaa waliin ta'uun hojiirra ture.
Irriyyaan isaas erga dubartii wallaansaaf gara mana yaalaa dhufteef sanaaf qorannoo taasiseefiin boodas qoricha akka barreessuuf isatti himama.
Dhukkubsattuun sun garuu isarratti amantaa hinqabdu turte.
Daa'ima bee! Dogongoru danda'a miti? jechuun sodaashe ibsite.
yeroo sanattis dubartiitti amansiisuuf yaalii akka taasisaa ture akka hinirranfannee hima.
Abeenezar akka jedhuuttis, namni tokko madaalamu kan qabaatu hojiisaa raawwatuun, oggummaafi beekumsa qabuun qofa ta'u mala.
Keessattu oggummaa wallaansaa inni irratti hirmaateen, wal amantaa fi walitti dhufeenyi dhukkubsataa waliin qabuirratti kan bu'urreeffatuudha.
Amantaan yoo hinjiraannee bu'aa isaarratti dhiibbaa waan taasisuuf, namoonni qaamaan, ojjaa fi umuriin osoo hintaane oggummaa kennameefi hojii raawwatuun madaalamu akka qabaatu dubbata.
Gara fuula duraattis danqaawwan walfakkaatan na mudachu malu kan jedhu Abeenezar, rakkoolee kanneenis haaluma dhufaatii isaaniitti deebiisuuf qophaa'aa ta'u dubbata.
Baatii tokkoo booda digrii doktorummaa fudhachuuf kan jiruAbeenezar, gara fuula duraa oggummaa baqaqsanii wallaanuutiin barnoota isaa itti fufuuf fedhii akka qabu dubbata.
Wallaansi baqaqsanii wallaanu ogummaa addaa waan barbaaduuf, inni ammoo gama sanaarratti fedhii olaanaa waan qabuuf damee kanarratti hojjachuu akka barbaadu hima.
Tibba Yunivarsitii Jimmaa hojjataa tureettis, damee sanarratti hir'inni oggeessaa jiraachu waan hubateef kan gahee isaa gummaachuuf kan danda'ameef hunda raawwachuuf qophaa'aa ta'u dubbata.
Yuunvarsiitin Dirree Dawaa barattoota rakkoo naamusaa qaban jedherratti tarkaanfii fudhachuu beeksise.
Seeneetiin yuunvarsiitichaa walga'ii ariifachiisaa Muddee 27,2012 gaggeessen, tarkaanfin naamusaa akka fudhatamu murteessun isaa ni yaadatama.
Haaluma kanaan dhimmi barattoota 69 qulqullaa'ee tarkaanfin kan fudhatamu ta'uu ibseet ture.
Seeneetichi Amajjii 6,2012 walga'ii ariifachiisaa taa'en barattoota 51 irratti murtee dabarseera.
Barattoota 42f akeekkachiisa dhumaa, 7f adabbii waggaa 1, 2f adabbii waggaa 2 murteessera.
Yuunvarsiitichi waliigalaan amma ammaatti barattoota 68 akkaataa rakkoo naamusa isaanitiin adabuu eerera.
Barattootni Mana Barumsaa Bultii Addaa Adaamaa 25 carraa barnoota bilisaa argatan.
Barattoonni kanneen gara dhaabbilee barnoota olaanoo Duubaay carraa barnoota bilisaa itti argatanitti imalaniiru.
Daayreektarri olaanaa Waldaa Misooma Oromiyaa obbo Dajanee Itichaa fi daayreektarri Mana Barumsaa Bultii Addaa Waldaa Misooma Oromiyaa Damee Adaamaa Dooktar Hirphasaa Caalaan barattoota carraa argataniif gaggeessaa taasisaniiru.
Manni barnootichaa bara 2006 kan hundeeffame yoo ta'u, barattoota kutaa saddeetitti qabxii gaarii galmeessisanii fi ulaagaalee addaddaan madaalee guutan guutummaa Oromiyaarraa fudhachuun kutaa 9-12 barsiisa.
Bara 2011 barattoonni qormaata kutaa 12 fudhatan martii carraa yuunvarsiitiwwan adda addaa seenuu argachuun isaanii ni yaadatama.
Baratoonni qormaata kutaa 10ffaa fudhatan waliigalaan 189 keessaa 77 barnoota qoraman kurnaniin "A" kan argatan yoo ta'u, barattonni 90 immoo qabxii 4 galmeessisaniiru.
Barattoonni 13 qabxii 3.85, barattoonni 6 qabxii 3.71, barattonni 2 qabxii 3.57, barataan tokko qofti qabxii 3.41 galmeessisuun isaa ni yaadatama.
Barattoota kuma 35 ol yuunvarsiitiiwwanii gadi dhiisanii bahan deebisuuf hojjechaa jiraachuu Ministeerri Saayinsii fi Dhaabbilee Barnoota Olaanoo beeksise.
Yuunvarsiitiiwwan keessatti nageenyi dhabamuun walqabatee barattoonni kumni 35 ol gadi dhiisanii bahuu isaanii ministeerichi ifoomsera.
Ministeerichi guyyaa har'aa dhimmoota nageenya yuunvarsiitiiwwanii ilaalchisee qaamolee garagaraa waliin marii fi gamaaggama gaggeessaa jira.
Bakka bu'oonni ummataa, miseensoonni yuunvarsiitii fi Ministeera Saayinsii fi Dhaabbilee Barnoota Olaanoorraa walitti babba'an yuunvarsiitiiwwan rakkoo nageenyaa qaban 22 daawwachuun gabaasa dhiyeessaniiru.
Qorannoon koreen yuunvarsiitiiwwan naannoo Oromiyaa, Amaaraa fi bulchiinsa magaalaa Dirree Dawaatti gaggeessaa ture % 85 bu'aa qabeessa ta'uu ministirri Ministeera Saayinsii fi Dhaabbilee Barnootaa Olaanoo Piroofeesar Hiiruut Waldamaariyaam ibsaniiru.
Rakkoo nageenyaa uumamaniin walqabatee dhaabbilee barnoota olaanoo garagaraa keessatti tarkaanfiin fudhatamuu isaas ibsaniiru.
Dhaabbilee barnootaa kanneen tasgabbeessuuf yuunvarsiitiiwwan 22 keessa kan turan barattoota 640 ol, barsiisoota 40 fi hojjettoota bulchiinsaa 240 ol irratti tarkaanfiin garagaraa fudhatamuu isaa ragaan ministeerichaarraa argame ni mul'isa.
Barattoota kuma 35 ol Yuunvarsiitiwwaan gadi dhiisaanii bahan deebisuuf hojjechaa jiraachuu Ministeerri Saayinsii fi Dhaabbilee Barnoota Olaanoo beeksise.
Yuunvarsiitiiwwan keessatti nageenyi dhabamuun walqabatee baratoonni kumni 35 ol gadi dhiisanii bahuu isaanii ministeerichi ifoomseeera.
Ministeerichi guyyaa har'aa dhimmoota nageenya Yuunvarsiitiwwanii ilaalchisee qaamolee garagaraa waliin marii fi gamaaggama gaggeessa jira.
Qaamoleen bakka bu'oota ummataa, miseensoota Yuunvarsiitii fi ministeera Saayinsii fi Dhaabbilee Barnoota Olaanoorra walitti babba'an waliin Yuunvarsiitiiwwaan rakkoo nageenyaa qaban 22 keessatti daawwaannaa taasisee ilaalchisee gabaasa dhiyeesseera.
Qorannoon koreen Yuunvarsiitiwwaan naannoo Oromiyaa, Amaaraa fi bulchiinsa magaalaa Dirree Daawwaatti gaggeessaa ture % 85 bu'aa qabeessa ta'uu Ministirri Ministeera Saayinsii fi dhaabbilee barnootaa olaanoo Piroofeesar Hiruut Waldamaariyaam ibsaniiru.
Rakkoo nageenyaa uummamaniin walqabatee dhaabbilee barnootaa olaanoo garagaraa keessatti tarkaanfiin fudhatamuu isaas ibsaniiru.
Dhaabbilee barnootaa kanneen tasgabbeessuuf Yuunvarsiitiiwwan 22 keessa kan turan barattoota 640 ol, barsiisoota 40 fi hojjettoota bulchiinsaa 240 ol irratti tarkaanfiin garagaraa fudhatamuu isaa ragaan ministeeicharraa argame ni mul'isa.
Barattootni Mana Barumsaa Bultii Addaa Adaamaa 25 carraa barnoota bilisaa argatan.
Barattoonni kanneen gara dhaabbilee barnoota olaanoo Duubaay carraa barnoota bilisaa itti argatanitti imalaniiru.
Daayreektarri olaanaa Waldaa Misooma Oromiyaa obbo Dajanee Itichaa fi daayreektarri Mana Barumsaa Bultii Addaa Waldaa Misooma Oromiyaa Damee Adaamaa Dooktar Hirphasaa Caalaan barattoota carraa argataniif gaggeessaa taasisaniiru.
Manni barnootichaa bara 2006 kan hundeeffame yoo ta'u, barattoota kutaa saddeetitti qabxii gaarii galmeessisanii fi ulaagaalee addaddaan madaalee guutan guutummaa Oromiyaarraa fudhachuun kutaa 9-12 barsiisa.
Bara 2011 barattoonni qormaata kutaa 12 fudhatan martii carraa yuunvarsiitiwwan adda addaa seenuu argachuun isaanii ni yaadatama Baratoonni qormaata kutaa 10ffaa fudhatan waliigalaan 189 keessaa 77 barnoota qoraman kurnaniin "A" kan argatan yoo ta'u, barattonni 90 immoo qabxii 4 galmeessisaniiru.
Barattoonni 13 qabxii 3.85, barattoonni 6 qabxii 3.71, barattonni 2 qabxii 3.57, barataan tokko qofti qabxii 3.41 galmeessisuun isaa ni yaadatama.
Yuunvarsiitin Dirree Dawaa barattoota rakkoo naamusaa qaban jedherratti tarkaanfii fudhachuu beeksise.
Seeneetiin yuunvarsiitichaa walga'ii ariifachiisaa Muddee 27,2012 gaggeessen, tarkaanfin naamusaa akka fudhatamu murteessun isaa ni yaadatama.
Haaluma kanaan dhimmi barattoota 69 qulqullaa'ee tarkaanfin kan fudhatamu ta'uu ibseet ture.
Seeneetichi Amajjii 6,2012 walga'ii ariifachiisaa taa'en barattoota 51 irratti murtee dabarseera.
Barattoota 42f akeekkachiisa dhumaa, 7f adabbii waggaa 1, 2f adabbii waggaa 2 murteessera.
Yuunvarsiitichi waliigalaan amma ammaatti barattoota 68 akkaataa rakkoo naamusa isaanitiin adabuu eerera.
Yuunvarsiitin Waldiyaa itti aantota preezdaantii 3 hojiirraa ittise.
Daayreektarri koominikeeshinii yuunvarsiitichaa obbo Tafarraa Asnaaqaan akka beeksisanitti, itti aantonni preezdaantii kanneen kan ittifaman murtee seeneetiitini.
Sababiin ittifamuu isaanii ibsamuu baatus Sadaasaa eegalee yuunvarsiitichi baruu barsiisuurratti rakkoon tasgabbii isa mudachuun ni yaadatama.
Sababii rakkoo tasgabbiitin lubbuu barattootaa fi qabeenya yuunvarsiitichaarra miidhaan qaqqabuun ni yaadatama.
Yuunvarsiitiin Walqixxee, Inistiitiyuutii Teeknooloojii Maasaachuseetis waliin hojjechuuf waligaltee mallatteesse.
Yuunvarsiitiin Walqixxee Inistiitiyuutii Teeknooloojii Maasaachuseetis Ameerikaa waliin hojjechuuf waligaltee mallatteesse.
Waliigalitichi sagantaa barnoota koolleejjii koompiyuutiingii fi infoormaatiiksiin kennamu irratti teeknooloojii ammayyaa'aadhaan deeggarsa yaaliif kan gargaaru ta'uu Yuunvarsiitii Waalqixxeetti itti aanaan preezdaantii dhimmoota akkaadaamii Dooktar Haabtee Duulaa ibsaniiru.
Waliigaltichi barnoota kallattii intarneetiin amma Birrii kuma dhibba 1 fi kuma dhibba 60 baasun laatamu, cin waggaa lammaffaan baranaatin booda tolaan laachuu dandeessisa.
Gareen deeggarsa barumsaa inistiitiyuutichaa meeshaalee yaalii fiduun sochii eegaleera.
Dooktar Habteen lammiileen Itiyoophiyaa Ameerikaa jiraatan dhaabbiileen laamaan waliin akka hojjetaniif deeggarsa taasisaaniif galateeffataniiru.
Koolleejjiin Meedikaalaa Barkumee Hospitaala Qidduus Phaawuloos Hoospitaala yaala haadholii fi daa'immanii Birrii miiliyoon dhibba 4 fi miiliyoona 50 ijaarsisaa ture eebbisiise.
Guyyaa har'aa Ministir Deettaan Ministeera Fayyaa FDRI Dooktar Liyaa Taaddase fi daayreekterri Sagantaa Faawundeeshinii Idila Addunyaa Suuzaan Toomsan Buufeet Dooktar Sanaayit Fisahaa waliin ta'uun hospitaalichi eebbisuun hojii eegalsiisaniiru.
Hospitaalichi kutaa yaala ciisichaa 453 kan qabu yoo ta'u, yaala deddeebi'anii yaaluu, yaala baqaqsanii yaaluu daa'immanii, tajaajila da'umsaa fi dhukkubsatoota addaa haadholii fi daa'immaniif tajaajila ni laata jedhameera.
Tajaajila qulqullina qabuu fi si'ataa ta'e laachuu kan danda'u Teeknooloojiiwwan ammayyaa kan guuttate akka ta'es ibsameera.
Dabalataan dhagaan bu'uraa ijaarsa giddugala fayyaa walhormaataas kaa'amuu himameera.
Sirna barnootaa hojiirra jiru jijjiiruuf hojjetamaa jiraachuu Ministeerri Barnootaa beeksise.
Waggoottan sadan itti aananitti sirna barnootaa hojiirra jiru jijjiiruuf hojjetamaa jiraachuu ministeerichi beeksiseera.
Bara barnootaa 2012 amma 2014tti sirna barnootaa hojiirra jiru jijjiiruuf karoorri barnootaa waggaa 10 qophaa'uu ministeerichatti daayreektarri daayreektoreetii qophii fi hojiirra oolmaan sirna barnootaa obbo Isheetuu Asfaaw ibsaniiru.
Sirna barnootichaarrattis ogeeyyii damichaa waliin waltajjiin marii gaggeeffameera.
Waltajjicharratti ogeeyyiin biiroo barnootaa guutuu biyyattiirraa walitti babba'an, itti gaafatamtoonni qophii fi hojiirra oolmaa sirna barnootaa, barsiisonni sadarkaa 1ffaa fi 2ffaa, bakka buutonni koolleejjii fi yuunvarsiitota leenjii barsiistotaa, qooda fudhattoonnii fi hoggansi ministeerichaa argamanitti gaggeeffameera.
Jaappaan sadarkaa Mana Barumsaa Sadarkaa 1ffaa Shaambuu ammayyeessuuf deeggarsa laatte.
Mootummaan Jaappaan deeggarsa Doolaara Ameerikaa 85,755 kan laate sadarkaa Mana Barumsaa Sadarkaa 1ffaa Shaambuu ol guddisuufi.
Deeggarsichaan manneen 2; tokkoon tokkoon isaanii dareewwan 4 afur qabantu ittiin ijaarrama.
Itiyoophiyaatti Ambaasaadarri Jaappaan Maatisunaagaa Diyaasuuk biyyi isaanii tumsa misoomaa Itiyoophiyaaf taasistu kan itti fuftu ta'uu ibsaniiru.
Ambaasaaddarichi Jaappaan bara Faranjootaa 1989 eegalee Piroojaktoota 400 Itiyoophiyaatti hojiirra oolchuu ibsaniiru.
Yuunvarsiitiin Baahir Daar barattoota hojii baruu fi barsiisu booressan 21 irratti tarkaanfi fudhateera.
Yuunvarsiitichi kutaalee barnoota tokko tokkotti barnoonni akka adda cite ture kaasuun, yeroo ammaa guutummatti barattoonni gara barnootatti deebi'uu ibseera.
Itti aanaan Preezdaanti Informaashin IStiraateejik Kominikeeshini Dooktar Zawduu Immiruu akka ibsanitti barattoota 4 guutummatti barnootarra ittifaman dabalatee barattoota 21 barnoonni akka gufatu taasisaanirratti wagga tokkoo eegalee tarkaanfiin irratti fudhatameera jedhan.
Qaamolee dhimma kana waliin hariiroo qaban fulduratti adda baasuun tarkaanfiin irratti akka fudhatamus ibsaniiru.
Yuunvarsiitiin Finfinnee imaammata farra pilaajaarizmi (Anti-plagiarism) Gurraandhala 22, 2012 eegalee hojiirra akka oolchu beeksise.
Yuunvarsiitichi waraqaa qorannoo eebbaa deeggarsa sooftiwariin qoratamee pilaajaarizmirra bilisa ta'uu otuu hin mirkaneessiin digirii akka hin kenninne beeksise.
Yuunvarsiitiin Finfinnee pilaajaarizimiin namni hojii qorannoo tokko dhiyeessu hojii namoonni biroo hojjetan hojii ofii isaanii godhanii fudhachuun seera qorannoo fi akkadaamii cabsuun kan raawwatamu gocha seeraan alaa ta'uu beeksiseera.
Rakkoon kun baruu fi barsiisuu fi hojii qorannoorratti dhiibbaa qabachuu isaa hubachuun Yuunvarsiitichi imaammata farra pilaajaarizimii baasuun barbaachisaa ta'ee argateera.
Qorattoonni hawaa dhoo'insi olaanaan hawaa keessatti mudachuu beeksisan.
Qorattoonni dhoo'insicha adda baasan akka beeksisanitti, taatichi urjiiwwan irratti miidhaa cimaa qaqqabsisera.
Gaalaaksiirrattis uraa uumuu isaati kan beeksisan.
Dhoo'insi mudate qaama dukkanaa'aa lafarraa waggaa ifaa ("Light-year") miiliyoona dhibba 3 fi miiliyoona 90 fagaaturraa ka'uu akka hin oole ibsameera.
Dhoo'insicha teeleskooppiin kan hordofan yoo ta'u, humni madduu uurjiiwwan gara isaatti dachaasuu danda'eera jedhan.
Haala dhoo'insichaa adda baasuufis teeleskooppii Awustiraaliyaa fi Hind fayyadamaniiru.
Qorattoonni kanneen odeeffannoo waliigalaa dhoo'insichaarratti wanti ifoomsan hin jiru.
Yuunvarsiitin Jimmaa barattoota damee barnoota addaddaatin leenjisaa ture 3,135 ebbisiise.
Ebbifamtoonni barnoota isaanii idilee, galgala, gannaa fi fagoodhan hordofaa turaniiru.
Ebbifamtoota keessaa 2440 digrii jalqabaa, 699 digrii 2ffaa, 8 digrii sadaffaa, 237 ogeeyyii yaala fayyaati(dooktaroota).
Soomalaee Laandii fi Ruwaandadhaa carraa barnootatiin barnoota isaanii hordofaa kan turanidha.
Ebbifamtoota keessaa 834 dubartoota.
Yuunvarsiitichi barattoota kuma 47 ol sagantaa barnoota addaddaatin simatee barsiisaa jira.
Biiroon Barnootaa Oromiyaa Waldaa Barsiisota Itoophiyaa fi Naannoo Oromiyaatiif beekkamtii kenne.
Sirna beekkamtii kennuu kanarratti waldaaleen barsiisotaa kunneen rakkoolee garagaraa isaan quunnamaa ture obsaa fi abdiidhaan keessa darbuun bu'aa amma argamaa jiru kanarra gahee jira.
Obsaa fi kutannoo isaan agarsiisanis sirna beekkamtii kennuu kanarratti dinqisiifatamaniiru.
Pireezedaantiin waldaa barsiisotaa Itoophiyaa Dooktar Yohaannis Bantii akka dubbatanitti waldaan keenya muuxannoo horatetti fayyadamuun gaaffii barnootaa, barsiisotaa fi rakkoo hawaasa keessa jiru deebisuuf kana caalaatti kan hojjetan ta'uu ibsaniiru.
Pireezedaantiin waldaa barsiisota naannoo Oromiyaas walitti siqeenyaan dhimmamtoota waliin yoo hojjetame gaaffiin kamuu deebii argachuu akka danda'u ibsanii jiru.
walumaa galattii beekkamtiin waldaalee barsiisotaaf kenname kun gara fuula duraattis hojiin barnootaa kallattii hundaan akka milkaa'uuf wal-hubannaa fi mariidhaan hojjechuufi bu'aan gama barnootaan argamu argamu irratti shoora guddaa qabaata jedhame.
Biiroon Barnootaa Oromiyaa raawwii hojii baatii 6 fi kallattii gara fuula duraaraa gamaaggamaa jira.
Biirichi akka beeksisetti gamaaggama raawwii hojii kanarratti hoggansi barnootaa godinaalee, aanaalee, koolleejjotaa fi buufataalee raadiyoo argamaniiru.
Hogganaan Biiroo Barnootaa Oromiyaa Dooktar Tolaa Bariisoon haasawa taasisan keessatti qabxiin xiyyeeffannoo gamaaggama hojii kanaa; Manneen Barnootaa Sadarkaa 2ffaa ijaarsi isaanii rakkoo godhatee jiru bifa furmaata argachuu qabaniin itti deemuu ; Riifoormii hoggansa barnootaa fi caasaa barnootaa bifa haaraan gurmeessuu bu'aa gama barnootaan argamuu malu olguddisuu , Manneen barnootaa daangaarra jiran sababa walitti bu'iinsaan diigamanis ta'e rakkoon mudatee jiru fi furmaanni isaa maal ta'uu akka qabaatu , akkasumas kanneen istaandaardii hin guutin jiran sadarkaan isaanii akka fooyya'uuf irratti hojjechuu irratti , Mindaa barsiisotaa fooyya'e hojiirra oolchuurratti marii taasisuu , Imaammata barnootaa haaraa qophaa'aa jiru fi karoora barnootaa qophaa'aa jiru waliin wal-qabatee hojiilee hojjetamuu qaban ; keessattuu qophii kitaaba barreessuu fi qulqullinni barnootaa bifa itti rakkoo keessaa bahuun wal-qabatee marii gaggeessuu, Karoora waggaa 10 akka mootummaatti qophaa'ee jiru Biiroon Barnootaa, Ministeera Barnootaa waliin ta'uun qopheessuu fi raawwiin isaa maal akka ta'uu qabu xiinxaluu,  Qabxiileen xiyyeeffannoo gamaaggama hojii ji'oottan jahan darbanii, ammas hojjetamaa jiranii fi gara fuula duraatti hojjetamuu qabaniin wal-qabatee haasawa baniinsaa taasifame keessatti kanneen ibsamanidha.
Akka waliigalaatti raawwiin hojii barnootaa gabaasa biiroon dhiyeesse irraa akka hubatametti kan hanga ammaatti jiru ciminaa fi hanqina qabu adda baasuun dhiyaateera.
Hojii barnootaa bara kanaa karaa milkaa'aa ta'een raawwachuuf hoggansi sadarkaan jiru itti xiyyeeffatee hojjechuu akka qabu ibsameera.
Sagantaan daa'immaan kuma dhibba 7 fi kuma 46 sababoota garaagaraan manneen barnootaa ala ta'an gara barnoota isaaniitti deebisu danda'u ifoomeera.
Sagantichi dhaabbata â€˜Barnoonni Adiimit' jedhuun kan ifoome yoo ta'u, daa'imman kuma dhibba 7 fi kuma 28 sababa jeequmsa manneen barnootaa fi balaa uummamaan barnootaa ala ta'an kan deebisu jedhameera.
Sagantaan Ministeera Barnootaan durfamu kun aanaalee naannoo Oromiyaa,Amaaraa fi Soomaalee 44 irratti hojiirra oola jedhameera.
Sagantaa kanaaf Doolaara Ameerikaa miiliyoona dhibba 1 fi miiliyoona 65 ramadame keessaa, miiliyoonni 27 yeroo ammaa eeyyamameera jedhame.
Miiliyoonni dhibbi 1 fi miiliyoonni 38 ammoo waggoota sadi keessatti kan eeyyamamu ta'uu ibsameera.
Daa'immaan sagantaa kanaan fayyadamoo ta'an keessaa kumni dhibbi 3 fi kumni 65 dubartoota ta'uu ifoomeera.
Itiyoophiyaatti daa'immaan sababa garaagaraan miidhaman mootummaan biyyattii deeggarsa taasisaa turuu Ministir deettaan Ministeera Barnootaa FDRI Tsiyoon Takluu himaniiru.
Daayreektarri dhaabbata â€˜Barnoonni Adiimit' Yaasimiin Shariif gama isaaniin, sagantichi daa'immaan sababa gogiinsaa, buqqaatii, reebichaa fi jeequmsaan miidhaman fayyadamoo kan taasisuudha jedhan.
Itiyoophiyaan bu'aa qorannootin weera ittisuuf tumsa idil addunyaatti makamte.
Qindoominichi weeraroota ka'an ittisuuf bu'aawwan qorannoo haaraa fayyadamuun talaallii uumuu, oomishuu fi lammiiledhaaf faayidaarra akka oolu danda'an dandeetti uumuun kaayyeffatee kan socho'udha.
Pireezedaanti Saahilawarq Zawdeen hojimaatichi Komiishinii Gamtaa Afrikaa, Afrikaatti Wiirtuu Ittisa Dhukkubaa fi qindoomina idil addunyaatin weeraroota ittisuuf bu'aa qorannoowwan haaraatti dhimma kan aba'u ta'uu ibsan.
Biyyoonni Afrikaa qophii weerara ittisuuf isaan dandeesisu cimsuu, qorannoo ofii isaaniin talaallii oomishuu, lubbuu lammiilee baraaruuf cimsuu fi tumsuuf kan qophaa'e ta'uu ibsameera.
Ministir deettaan Ministeera Fayyaa Dooktar Liyaa Taaddasaan Itiyoophiyaan qindoominichatti makamuun weeraroota ittisuuf kan dandeesisu dandeetti qorannoo cimsuun qindoominicharraa fayyadamtu ni taati jedhaniiru.
Biyyoonni Afrikaa %90 ta'an talaalliwwan biyya alaarra galchuun akka fayyadaman ragaan Ministeera Fayyaarraa arganne ni mul'isa.
Gabateen yeroo qormaataa kutaa 12ffaa fi kutaa 8ffaa bara 2012 ifoome.
Eejansiin Madaallii fi Qormaata Biyyaalessaa gabatee yeroo qormaata kutaa 12ffaa fi kutaa 8ffaa bara 2012 ifoomsera.
Qormaanni biyyaalessaa kutaa 12ffaa bara 2012 Caamsaa 24-27, 2012 kan laatamu yoo ta'u, qormaanni biyyaalessaa kutaa 8ffaa ammoo Waxabajjii 1-3, 2012 kan laatamu ta'uu eejansichi beeksiseera.
Yuunvarsiitiin Goondar nageenyaa barattootaa fi hojii baruuf barsiisuu karaa naga'aan itti fufsiisuuf Kameeraawwan nageenyaa 158 iddoo hicciitii kaa'uu isaa beeksiseera.
Kaameeraawwan kunneen sa'aatii 24:00 hordoffii fi to'annoo taasisuun odeeffannoo laachuuf ni gargaaru jedhameera.
Dabalataan iddoowwan rakkoo nageenyaa ta'an jedhamanii adda baafaman biroo irrattis kaameeraawwan nageenyaa qopheessuuf sirna bittaa gaggeessaa jiraachuu Pireezedaantiin Yuunvarsiitichaa himaniiru.
Baatii Onkololeessaa darbe rakkoo nageenyaa uummame keessatti qaamoolee hirmaatan ragaa kaameeraawwan irraa argameen murtee seeraaf akka dhiyaatan taasifamuun himameera.
Yuunvarsitichi nageenya barattootaa amansiisaa taasisuuf waraqaa eenyummaa elektirooniiksii qophaassuuf sochii taasisaa jiraachuu ragaan fuula yuunvarsiitichaarraa argame ni agarsiisa.
Biiroon Barnootaa Oromiyaa Barsiisotaa fi Dura Bu'oota Manneen Barnootaaf leenjii kennaa jira.
Biiroon Barnootaa Oromiyaa maanuwaalii fi qajeelfamoota hojiirra oolmaa madaallii walitti fufaa daree keessaa irratti Barsiisotaa fi Dura Bu'oota Manneen Barnootaaf leenjii kennaa jira.
Walumaagalatitti leenjitoota 3028 kan kennamu yammuu ta'u leenjiin kun akka Oromiyaatti Wiirtuu 7 irratti kennama.
Barsiisoota Afaan Oromoo kutaa 1 fi 2 kanneen barsiisan Barsiisota Herreega kutaa 7 fi 8 kanneen barsiisanBarsiisota Afaan Ingiliffaa kutaa 7 fi 8 barsiisaniif guyyaa marsaa jalqabaaf guyyaa 10f kennamaa jira.
Kaayyoon leenjii kanaa adeemsa barachuu barattootaa daree keessaa walitti fufiinsaan akkaataa kamiin madaalaa akka deemu fi hanqina mudate akkamiin furmaata itti kennaa deemuun danda'ama kan jedhu.
Akkasumas dura bu'oonni manneen barnootaa ammoo dhimma kana irratti deeggarsa kennaa akka deemaniif walumaan leenjiin kun kennamaafii jira.
Waltajjiin marii mata duree ga'een Saayinsii, Teeknooloojii fi Innoveeshiniin galtee misoomaaf jedhuun Oostiriyaa magaalaa Veeynaatti gaggeeffama jira.
Waltajjichi galtee misoomaa milkeessuf miseensoonni biyyoota Saayinsii, Teeknooloojii fi Innooveshinii haala turerratti mari'achuuf Dhaabbata Mootummoota Gamtoomaniin kan qophaa'edha.
Akkasumaas faayida teeknooloojiin misooma biyyaaf qaburratti mari'achuun kallatti imaammataa kaa'uu fi dandeetti miseensa biyyoota Saayinsii, Teeknooloojii fi Innooveshinii adda baasuun deeggarsa cimaa taasisufi jedhame.
Waltajjii marichaarratti Ministeera Saayinsii fi Barnoota olaanootti Daayreektarri waliigalaa Dhimmoota Qorannoo Dooktar Salamoon Binooriin dabalatee dhaabbileen mootummaa, miseensoonni gamtaa Awurooppaa fi hoggantoonni mootummaa affeeramani biyyota 30 irraa hirmaataniiru.
Waltajjichi guyyoota lamaaf kan itti fufu ta'uu ragaan Ministeera Saayinsii fi Barnoota olaanoorra arganne ni muldhisa.
Kitaabni guddichi addunyaa gogaa horiirra hojjetame daawwiif dhiyaateera.
Naannoo baadiyaa Hangaariitti kan qophaa'e kitaabichi karaa aadaa qofaa fayyadamuun kan hojjetamedha jedhame.
Kitaabichi meetira 4.18 kan dheeratu fi ulfaatina kiilo giraama kuma 1 fi 420 akka qabu ibsameera.
Abbaa fi ilmaan kan qophaa'e kitaabichi fuula 360 qaba.
Galma Waajjira Dhaabbata Barnoota, Saayinsii fi Aadaa Maatummoota Mamtoomaniitti walga'iin Gumaacha tola ooltummaa barnootaa gaggeeffamaa jira.
Gumachaa tola ooltummaa barnootaa irra deebiin haala bocuu fi babal'isuun danda'amu irratti jilli komishinii idila addunyaa Preezdaantii FDRI Saahilawarq Zawdeen durfamu walga'ii isaa Faransaay Paarisitti gaggeessaa jira.
Dhaabbanni Barnoota, Saayinsii fi Aadaa Mootummoota Gamtoomanii rakkoolee idila addunyaa hiikuu irratti mallattoo addaa qaba jedhan Preezdaandii FDRI Saahilawarq Zawdee.
Komishinicha irraa bu'aa hedduun ni eeggama kan jedhan Pireezedaanti Saahiwarq, rakkoolee yeroo itti aanuu keessa nu qunnamuu danda'an furuuf haala ammayyaatiin fageessinee xinxaaluu danda'u qabna jedhan.
Pireezedaantiin FDRI Saahilawarq Zawdee hanga bara Faranjootaa 2002-2006tti Dhaabbata Barnoota, Saayinsii fi Aadaa Mootummoota Gamtoomaniitti bakka bu'aa Itiyoophiyaa ta'uun hojjechuu isaanii ragaan Waajjira Preezdaantii FDRI irraa argame ni mul'isa.
Qulqullinaa fi qaqqabama barnootaa guddisuuf wiirtuuwwan saayinsii, teeknooloojii, injinariingii fi herreegaa(STEM) babal'achuu qabu jedhame.
Dhaabbanni "STEM power" jedhamu yuunvarsiitiiwwan mootummaa hundatti wiirtulee STEM hundeessuuf Ministeera Saayinsii fi Barnoota Olaanoo FDRI waliin waliigaltee mallatteessuun hojjechaa jira.
Raawwii hojii wiirtulee STEM Itiyoophiyaa kanneenirrattis waltajjiin guyyootii lamaa magaalaa Bishooftuutti har'a eegalame, gaggeeffamaa jira.
Ministir deettaan Ministeera Saayinsii fi Barnoota Olaanoo Piroofeesar Afawarq Kaasuun galmoota misooma waaraa keessaa tokko 2030tti barnoota qulqullina qabu waliin ga'uudha jedhan.
Qulqullinaa fi qaqqabama barnootaa guddisuuf ammoo wiirtuuwwan saayinsii, teeknooloojii, injinariingii fi herreegaa(STEM) babali'isuun murteessaa waan ta'eef irratti hojjetamaa jira jedhaniiru.
"STEM power" wiirtulee kanneen hundeessuu fi babal'isuudhan ala, laaboraatooriiwwan sochootuu Itiyoophiyaatti beeksisaa jiraachuu himan.
Damee Afrikaatti hoji raawwachiistuu olaantuun "STEMpower" Qiddist G/aamlaak, hojiin dhuunfaan dhaabbatichaan hojjetamu waltajjii waloorratti daran xiyyeeffannaa argata jedhan.
Dhaabbileen barnootaa fi leenjii qorannoon gaggeessan akkuma jirutti ta'ee humna diippiloomaasii ta'uutu irraa eegama jedhame.
Dhaabbileen barnootaa fi leenjii humna namaa ga'aa oomishuu fi qorannoo gaggeessuun isaanii akkuma jirutti ta'ee, humna diippiloomaasii ta'uun akka isaan irraa eegamu ministir deettaan Ministeera Saayinsii fi Dhaabbilee Barnoota Olaanoo Dooktar Saamu'eel Kifleen ibsaniiru.
Fooramiin mata duree "barnoota yuunvarsiitii fi leenjii fi ogummaa teeknikaa tarkaanfii tokkoo gara fuula duraatti adeemsisuuf hoggansa cimaa" jedhuun guyyaa har'a Finfinneetti gaggeefameera.
Waltajjiirratti haasaa baniinsaa kan taasisan Dooktar Saamu'eel Kifleen, dhaabbileen barnootaa fi leenjii humna namaa ga'aa oomishuun rakkoo furuu fi oomisha indaastirii kan guddisu akkasumas qorannoo qonnaa keenya ammayyeessuun akka jirutti ta'ee humna diippiloomaasiii ta'e akka itti fufuun irraa eegama jedhaniiru.
Hidha Haaromsaatin wal qabatees furmaata mariin dhufu keessatti faayidaa biyyaaf bu'aa gaariin akka argamu dhaabbileen barnoota ciminaan hojjeechuu qabu jedhameera.
Dooktar Saamu'eel, hariiroo yuunvarsiitii fi barnoota leenjii teeknikaa fi ogummaa cimsuuf ministeerichi xiyyeeffannoon hojjetaa jiraachuu himaniiru.
Guyyaa har'aa kan eegale waltajjichi guyyoota lamaaf kan itti fufu ta'uu ragaan ministeerichaa argame ni muul'isa.
Jilli deeggartoota barnootaa idila addunyaa daawwaannaa hojii guyyoota sadiif har'a Finfinnee galeera.
Ministirri Ministeera Barnoota Dooktar Injiinar Geetaahuun Makuriyaa jila kanaaf simannaa taasisaniiru.
Jilli hojii raawwachiiftuu olaantuu deeggarsa barnootaa idila addunyaa Miisis Aliis Oolibraayitnaan durfamu kun turtii isaan Preezdaantii FDRI Saahilawarq Zawdee, Ministira Maallaqaa, Baankii Addunyaa, Waldaa Barsiisoota Itiyoophiyaa fi hoggantoota barnootaa olaanoo waliin ni mari'atu jedhamee eeggama.
Dhaabbanni kun deeggartoota barnootaa idila addunyaarraa qabeenya walitti qabuun Itiyoophiyaa fi biyyoota biroof deeggarsa olaanaa taasisaa jiraachuu isaa ragaan Ministeera Barnootarraa argame ni mul'isa.
Ziimbaabuween maatii barattootaa daa'imman isaanii barnoota adda kuchisiisan hidhuufi.
Mootummaan Ziimbaabuwee matii barattoota daa'imman isaanii gara mana barumsaa hin erginee fi daa'imman isaanii barnoota adda kuchisiisan hidhaa hanga waggaa lamaatin akka adabaman beeksiseera.
Mootummaan hanga umurii 16tti barnoonni dirqama akka ta'u kan godhe biyyattiitti, barattoonni barnoota isaanii adda kutan baayyachaa waan dhufeefi jedhame.
Akka ragaan agarsiisutti kutaalee biyyattii tokko tokkotti daa'imman %20 ta'an gara mana barnootaa hin deeman.
Biyyattiitti wayita ammaa sababa kaffaltii fi ulfaatin barnootarraa ari'amuun akka balleessatti ilaallama jedhame.
Bara Faranjootaa dabarsinetti, barattoonni sadarkaa 1ffaa %60 ta'an kaffaltii hin raawwanne jechuun barnootarraa ari'amaniiru.
Waggaa darbe kan boqatan Pireezedaantiin biyyattii duraanii Roobart Mugaabeen biyyattiin bilisummaa ishee argachuun walqabatee sirni barnoota isaan diriirsan fudhatama argatee ture.
Sirna barnoota Mugaabeen diriirsaniin manneen barnootaa hawaasaa hedduun banamuun lammiileen Ziimbaabuwee hedduuf carraa guddaan uummameet ture.
Kanaanis, Ziimbaabuween Afrikaarraa biyya uwwisa barnoota olaanaa qabdu taatet turte.
Haata'uutii, barnoonni bilisaa bara Faranjoota 1990 keessa akka dhaabatu ta'uun walqabatee sirni barnoota Mugaabeen diriirsan akka laafu ta'e.
Mootummaan maatii barattootaa barataa barnoota adda kute adabuuf kan dirqame sirna barnootaa bifa kanaan kufe baraarufidha.
Maatin barattootaa daa'imman isaanii barnoota adda kuchisiisan hidhaa waggaa lamaa yookiin ammoo maallaqaa Doolaara 260 ni adabamu.
Wixinee labsii barnoota waliigalaarratti mariin taasifamaa jira.
Waltajjichi Ministeera Barnootatiin magaalaa Adaamaatti taa'amaa jira.
Waltajjicha kan banan ministirri Ministeera Barnootaa Dooktar Injiinar Geetaahuun Makuriyaati.
Wixinee labsii dhiyaaterrattis hirmaattotaa fi qaamolee dhimmi ilaallatu waliin marii taasisaa jiru.
Waltajjicharrattis hoggantoota olaanoo Ministeera Barnootaa fi ogeessota, itti gafatamtootaa fi itti aantoota biiroo barnootaa naannoo fi ogeessota, itti gaafatamtoota, barsiisota koolleejji fi qamoolee dhimmi ilaallatu biroon irratti hirmaataa jiru.
Yeroo itti aanuttis qaamolee dhimmi ilaallatu biroo waliin mariin kan taasifamu ta'uun eerameera.
Chaayinaan qorannoo saayinsaawaa maarsii irratti taasiftuu baatii Adooleessaa dhufuu akka eegaltu ifoomsitetti.
Qorannicha kan gaggeessitu saatalaayiitii Loong Maarch 5 Y 4 rookketti jedhamu garaa addeessaatti erguun ta'uu dhaabbanni qorannoo hawwaa Chaayinaa beeksiseera.
Rookkeetichi ergama isaa haalaa milkiin xumuruuf dandeetti akka qabu yaaliin mirkanaa'eera jedhame.
Saatalaayiitiin gara hawwaatti furguggiifamtu kun waa'ee plaaneetii maarsiin argannoo fi odeeffanno haaraa dhaabbatichaaf ni qaqqabsistii jedhamee eegama.
Dhaabbileen barnootaa dhaloota biyya ijaaru uumuu keessatti qooda qaban ba'achuuf hojjechuu qabu jedhame.
Ministeerri Aadaa fi Turiizimii dhaabbilee barnootaa fi qooda fudhattoota waliin ga'ee dhaabbileen barnootaa ijaarsa biyyaa keessatti gumaachuu qaban irratti marii gaggeessaa jiru.
Waltajjii kana irrattis dhaabbileen barnootaa, sirni barnootaa, barsiisonnii fi barattoonni waa'ee aadaa biyyaa haalaan hubatanii dhaloota itti aanuuf seeraan dabarsuu akka qaban dubbatameera.
Waltajjii marii kana irratti barreeffamni qorannoo hayyootaan dhiyyaachuun marii bal'aan irratti taasifameera.
Dhaabbileen barnootaa fi maatiin dhaloota ijaarsa biyyaa keessatti qooda qaban uumuuf itti gaafatamummaan hojjechuu akka qaban hayyoonni kunneen ibsaniiru.
Sirni barnootaa biyyattii xinsammuu dhaloota roga gaariin ijaaruu irratti xiyyeeffatee hojjechuu akka qabus ibsameera.
Yuunvarsiitiin Naannoo Oromiyaa Afaan Oromootin barnoota digirii jalqabaa fi gosoota barnoota sadiin digirii 2ffaa eegalufi.
Yuunvarsiitichi dhimmicharratti hayyoota yuunvarsiitiiwwan naannoo Oromiyaa garaagaraa waliin mari'ateera.
Yuunvarsiitiin Naannoo Oromiyaa "Oromia State University" afaan Oromootin digirii jalqabaa fi ikoonoomiiksii misoomaa, bulchiinsa biiznasii fi hoggansa Piroojaktiitin digirii 2ffaa barsiisuu eegaluuf mari'ateera.
Waltajjicharratti hayyuuleen Yuunvarsiitiiwwan naannoo Oromiyaa, Finfinnee, Arsii, Madda Walaabuu kaariikulamii sagantaalee barnoota kanneeniirratti marii bal'aa taasisaniiru.
Itti aanaan preezdaantii akkaadaamii yuunvarsiitichaa Dooktar Mulunah Hedatoon yuunvarsiitichi bu'aa hawaasaaf hojjechaa jiraachuu ibsan.
Itiyoophiyaa fi Kooriyaan Kibbaa hariiroo damee barnootaa cimsuuf ni hojjetu jedhame.
Jilli itti aantuu daayreektaraa Inistiitiyuutii Biyyoolessaa Barnoota Idil Addunyaa Ministeera Barnootaa Kooriyaa Kibbaa Kaang Kiyuung Suugin duurfamu, ministir deettaa Ministeera Barnootaa FDRI aadde Tsiyoon Takluu waliin mari'ateera.
Marichaanis hariiroo fi tumsi damee barnoota biyyoota lamaanii cimee kan itti fufu ta'uun ibsameera.
Leenjii fi barnoota, qulqullina barnootaa fi karoora barnootaarratti Kooriyaan tumsashee akka itti fuftu aadde Tsiyoon gaafataniiru.
Mootummaan naannoo Tigraay barattoota kutaa 5ffaadhaa amma 12tif barnoota raadiyoo fi televiizhinii saatalaayitiitin laachuu eegaluufi.
Tajaajilichis Bitootessa 21,2012 eegalee hojiirra kan oolu ta'uu Biiroon Barnootaa Naannoo Tigraay beeksiseera.
Barnootichi tamsa'ina Vaayirasii koroonaatin barnoonni idilee cufamuu isaatin hojiirra kan oolu jedhameera.
Sagantaan barnootichaas torbee guutuu ganama sa'aa 3 amma 4, waaree booda sa'aa 9 amma 10tti kennama.
Yuunvarsiitii Haramayaatti giddugalli qorannoo Vaayirasii koroonaa hojii eegaluu ifoomera.
Laaboraatooriin mooraa giddichaa yuunvarsiitichaa fi Koolleejjii Saayinsii Fayyaa magaalaa Harariitti argamu hojii eegaluu isaa ibsameera.
Akka OBN gabaaseetti Pireezedaantiin naannoo Hararii fi itti aanaa hogganaan Biiroo Eeggumsa Fayyaa Oromiyaa Dooktar Abdulqaadir Galgaloon laaboraatoorii kana hojii jalqabasiisaniiru.
Yuunvarsiitiin Haramayaa Veentiletarii Makaanikaalaa dabalatee meeshaalee weerara Vaayirasii koroonaa ittisuuf oolan oomishuurratti argama jedhame.
Torbee darbe naannoo Oromiyaatti giddugalli qorannoo Vaayirasii koroonaa hedduun hojii kan eegalan ta'uu ibsamuun isaa kan yaadatamuudha.
Godina Qellem Wallaggaatti barattoonni aanaa Laaloo Qilee sirna geengoo qulqullina barnootaa hojii irraa oolchuun qabxii gaarii galmeessuuf gareedhaan hojjechaa jirra jedhan.
Barnoota dareen alatti kitaabolee adda-addaa dubbisuu fi yeroo isaanii yeroo barnootaa qofa taasisuun akkasumas sirna geengoo qulqullina barnootaa qabatamaan hojii irra oolchuun qabxii olaanaa fiduuf hojjechaa jirraa jedhan barattoonni aanaa laaloo qilee mana barumsaa qophaa'inaa magaalaa laaloo .
Nageenya mana barumsaa eegsisuun barattoonni harcaatii tokko malee karaa itti fufiinsa qabuun barnoota isaanii hordofanii firii gaarii akka fidaniif hojiin qindoominaa hojjetamaa jiraachuu kan himan qindeessaa mana barumsaa qophaa'inaa laaloo obboTaaddagee Biqilaa ti .
Haata'u malee manni barumsaa qopha'inaa laaloo amma itti baratamaa jiru kun bara 1958 hundaa'ee bara 1964 mana barumsaa sadarkaa 1ffaa tiif jedhamee bilookiin lama gargaarsaan kan ijarame dha.
Hanga har'aattis kanumaan kan jiruu fi bifa ergisaatiin mana barumsaa qophaa'inaa fi sadarkaa 2ffaa ta'ee tajaajila kennaa jiraatus hanqina adda-addaa qabaachuu barattoonni fi maatiin barattootaa kan himan .
Dhimmootni akka hanqinaa tti eeraman dhugaa ta'uu kan himan itti gaafatamaa waajjira barnootaa godina qellem wallaggaa obbo Kennesaa Qalbeessaa baajetni akka karooraatti irratti qabameefii kan jiruu waan ta'eef hanqinichi ni furama jedhan .
Daanyee Tafarraatu gabaase .
Human Bridge Hospitaala Rifeeraalaa Yunivarsitii Amboof  meeshaalee wal'aansaa deeggare.
Deeggarsi  kun biyya Swiidiin irraa kan dhufe ta'uu fi tajaajila saffisaa fi qulqulluu hawaasaa keenyaaf kennuuf kan tajajjilu ta'uu, Daarikterri Hospitaalaa Rifeeralaa Yuniversitii Amboo Dr Guddataa himan.
Akka FBC'n gabaasetti Deeggarsi argames siree ciisichaa fi meeshaalee yaalaa teeknooloojiin deeggarame garagaraa Birrii Miiliyoona 7 baasuu jedhame.
Itti Aanaan Biiroo Eegumsa Fayya Oromiyaa Dr. Abdurqaadir Galgaloo tajaajila yaalaaf dhaabbileen deeggartootaa hedduu murteessaadha jedhan.
Biirichi Hospitaala kanaaf X-Ray Ilkaaniis ni kennias jedhan; Hospitaalli Kun Lixa Oromiyaaf Hospitaala Riiferaalaa akka ta'uuf ni hojjetamaa jedhan.
Hogganaa Dhaabbata Human Bridge Itiyoophiyaa,Obbo Addaamuu Aalleliny hojii deggarsa kanatti akka gammadan himuun,fuula durattis hojiilee misoomaa biyyatti hunda keessatti  hirmaatanii akka hojjetan himan.
Hospitaalota Naannoo Amboo jiran hundaaf deeggarsa meeshaalee yaalaa akka godhan himan.
Pireezedaantiin Yunivarsitii Amboo Dr Taaddasee Qaana'aa deeggarsa dhaabbatichi kenne galateeffachuun, hojii waggoota lama keessatti taasisaa jirru tajaajila fayyaa hawaasa keenyaaf murteessaa ta'uu dubbatan.
Babal'ina Hospitaalichaafis Birrii Biiliyoona 1.7 caaluun ijaaraa jiraachuus himaniiru.
Daabbanni Miti Mootummaa Human Bridge Hospitaalota Godina Shawaa Lixaa jala jiraniif deeggarsa meeshaalee yaalaa gumaachuuf  walii galtee mallatteeseera.
Yuunvarsiitin Finfinneen Piroofeesar Asmaroom Laggasaaf Dooktara Kabajaa laate.
Piroofeesar Asmaroom Laggasaa sirna Gadaa Oromoorratti qorannaa bal'aa gaggeessudhaan kitaabolii akka Three Approaches to the Study of African Society fi OROMO DEMOCRACY: An Indigenous African Political System barreessudhaan, addunyaadhaf beeksisaniiru.
Gumaacha isaan taasisan kanaafis Yuunvarsiitin Finfinnee guyyaa har'aa Dooktara Kabajaa laatefira.
Sirna kanarrattis, Pireezedaantiin mootummaa naannoo Oromiyaa Dooktarri Kabajaa Lammaa Magarsaa, Abbootiin Gadaa, Hayyoonnii fi keessummoonni kabajaa biroon argamaniiru.
Yuunivarsiitii Bulee Horaatti, konfaransiin Idil-Addunyaa isa calqabaa tahee taa'aamaa jira.
Konfaransiin kun matadure â€˜Misoomaa fi itti fayyadama qabeenya uumamaa guddina dinagdeef itti fufiinsa qabuuf' jedhun taa'aamaa jira.
Yuunivarsiitii Bulee Horaatti, konfaransiin Idil-Addunyaa isa calqabaa tahee taa'aamaa jira.
Konfaransiin kun matadure â€˜Misoomaa fi itti fayyadama qabeenya uumamaa guddina dinagdeef itti fufiinsa qabuuf' jedhun taa'aamaa jira.
Marii kanarratti qarattoota biyya keessaa fi alaa irratti hirmaataa jiru.
Pireezedaantiin Yuunvarsiitii Bulee Horaa Dr. Caalaa Waataa, keessummootan baga nagaan dhuftan jedhan.
Bu'a konfaransi kanarraa argamuu galtee godhachuun kan hojirraa oolchan tahu himaniru.
Konfaransi Kanaan qorannoowwan gara garaa qorattoota biyya keessa alaan dhihaachuun irratti ni mari'atamaa jedhaniru.
Kan Gabaase Tasfaayee Waaqtoolaati.
Ejansiin Mirkaneessa Gahumsa Ogummaa Oromiyaa humna namaa gahoome uumuun misooma biyyaa arifachisuuf hojjachaa jiraachu beeksise.
Ejansichi ergama guddaa qabaatus sirnaan beekamaa waan hin jirreef midiyaallee waliin hojjachuunis isarraa eeggama jedhameera.
Ejansiin Mirkaneessa Gahumsa Ogummaa Oromiyaa humna namaa gahoome umuun misooma biyyaa arifachisuuf hojjachaa jiraachu beeksise.
Ejansichi qoodaa fudhatotta waliin Riizortii Sodareetti mari'achaa jira.
Af-yaa'in Caffee Oromiyaa Aadde Loommi Badhoo, rakko Ejansichaa furuun humnaa namaa gahoomee baayinaa fi qulqullinaan uumuuf xiyyeefannon hojjatamuu akka qabuu hubachisaniiru.
Ejansichi ergama guddaa qabaatus sirnaan beekamaa waan hin jirreef midiyaallee waliin hojjachuunis isarraa eeggama jedhameera.
Ejansichi seektarotta hiyyummaa hir'isuuf qabamaa waliin xiyyeefanoon hojjachaa jiraachu himamera.
Hangaa yoonatti namootni Miliyoona 1 fi Kuma 300 madaallii gahuumsa ogummaa  fudhachuu Ejjanichii himeera jechuun Fiqaadu Mmirkanaa gabaaseera.
Godina Gujiitti barattooni kuma 20 ol qormaata biyyaaleessaa bara kanaa fudhachuuf qopha'an.
Barattoonni sadarkaa lammaffaa fi qophaa'inaa Godina Gujii qormaata biyyaaleessaa kutaa 10ffaa fi 12ffaa bara kanaa fudhatan qabxii gaarii galmeessuuf qopha'uu isaanii dubbatan.
Barattoonnis ofitti amanamummaa isaanii guddisuun,hanna lagachuu qabu jechuunis barattoonni kunniin dhaamaniiru.
Barsiisoonni Godina Gujii dubbisne tokko tokkos ,qormaata biyyaaleessaa bara kana kennamu barattoonni qabxii gaarii akka galmeessaniif waggaa guutuu deggersa barbaachisuu kennaa turuu isaanii himanii jiru.
Gamtaan maatii barattoottaas qormaatti kun karaa nagaa fi milka'aa ta'een akka xumuramuuf ga'ee isaan irraa eegamu kan bahan ta'uu eeranii jiru.
Bara kana godina Gujiitti kan bara darbee caalaa barattoonni bu'aa gaarii akka galmeessaniif hooggansa manneen barnootaan deggersaa fI hordoffiin barbaachisu kennamaa tureera, barattoonnis geengoo qulqulina barnootaan hojjachaa waan turaniif Bu'aan gaarii ni eegama kan jedhan Itti Gaafatamaa Itti Aanaa Waajjira Barnootaa Godina Gujii Obbo Yoonaas Bariisoo ti.
Barattoonni yeroo qabaniitti sirnaan fayadamuun dubbisuu qabu, gaafa qormaanni kun kennamus naamusaa fi tasagabbii gaariin hojjachuu qabu jechuun Obbo Yoonaas dhaamaniiru.
Godina Gujii bara kana barattoonni kuma 20 fi 179 Qormaata Biyyaaleessaa kutaa 10ffaa fi kudha 12 ffaa ni fudhatu.
Jiksaa Takleetu Gabaase.
Manneen barnoota Afaan Oromoo magaalaa Finfinnee barsiisota kanaan dura qacarriif dorgomsiisee calale kuma tokko simachuuf qophii xumurame.
Manneen barnoota Afaan Oromoo magaalaa Finfinnee barsiisota kanaan dura qacarriif dorgomsiisee calale kuma tokko simachuuf qophii xumuruusaa Biiroon Barnootaa Bulchiinsa Magaalaa Finfinnee beeksise.
Ittaanaa Hogganaan biirichaa Obbo Zalaalam Mulaatuu ibsa gaazexaa Bariisaaf addatti Roobii darbe kennaniin, biiroonsaanii barsiisoota dorgomanii calalaman kuma tokko bara barnootaa 2012tti simachuuf qophii xumuruusaa himaniiru.
Misooma manneen barnootaa Afaan Oromoo Finfinnee keessatti dheebotamaa bubbule qabatamaan mirkaneessuuf kutannoon hojjechaa turuu beeksisaniiru.
Hojii kanaan dura hojjetameen simannaan barattootaa mana barumsaa Afaan Oromoo Finfinnee kuma 15 ga'uu ibsaniiru.
Simannaan barattootaa dabaluu qofti qulqullina barnootaa mirkaneessuuf gahaa akka hintaane eeranii, humna barsiisotaa gahaa ta'e ramaduun murteessaa ta'uusaan simannaan barsiisota calalamanii kun hojiirra akka oolu ta'eera jedhaniiru.
Barsiisonni simataman kunneen kanaan dura walakkaa semisteeraatti kanneen dorgomuun calallii darban akka ta'e Obboo Zalaalam himanii, dabaluu simannaa barsiisotaa kana cinatti lakkoofsi simannaa barattootaa akka magaalaa Finfinneetti kan dabalu ta'uullee yaadachiisaniiru.
Lakkoofsi barattootaas ta'e dareewwan barnootaa kutaalee bulchiinsa magaalaa Finfinnee mara keessatti babal'isuuf koreen qindaa'ee hojjechaa jiraachuu ibsanii, simannaan barattootaa gara kuma 50tti akka guddatu ta'a jedhaniiru.
Rakkoo bulchiinsa gaarii wajjin wal qabatee garaagarummaan kaffaltii kiraa manaa barsiisota gidduu jiru komii kaasaa turuu kan eeran ittaanaan kun, bara barnootaa 2012tti komii kana furuuf hojjetamaa jiraachuu addeessaniiru.
Akka ibsasaaniitti garaagarummaan kiraa manaa barsiisotaaf kaffalamaa jiru kan walcaalu yoo ta'u, bara barnootaa 2012tti kan walqixxaatu ta'a.
Barsiisonnis kana beekuun barnoota qulqullina qabu lammiileen gahuuf kutannoon socho'uu akka qaban dhaamaniiru.
Manni barumsaa Afaan Oromoo magaalaa Finfinnee bara kana yeroo lammaffaaf qormaata naannoo kutaa 8ffaa kan kennu ta'uu kan himan Obbo Zalaalam, barattoota qaxalee abdii biyyaa ta'an horachuuf hawaasni mana barumsaa sosochii mootummaan taasisaa jiru cina dhaabachuu akka qabu gaafataniiru.
Gaazexaa Bariisatu gabaase.
Rakkoo mana barumsa Fedhii Addaa Sabbataa furuuf xiyyeeffannaan hojjetama.
Waajjirri Giifti Duree maashina daabboon itti tolfamuufi laawundarii huccuun itti miiccamu arjoomuuf waada galaniru.
Hoogganaan Biiroo Barnoota Oromiyaa Dr. Tolaa Bariisoo, waltajjii Magaalaa Sabbataatti taa'aamerratti qaama miidhamummaan dandeettii dhabuu waan hin taaneef qaamoleen addaddaa tumsa gochuun eeggattummaa jalaa akka bahaniif hojjechuu qabu jedhaniiru.
Haaluma kanaan Waajjirri Giifti Duree maashina daabboon itti tolfamuufi laawundarii huccuun itti miiccamu arjoomuuf waada  galaniru.
Biiroon Barnoota Oromiyaa koompitera 15 fi bulchiinsi magaalaa Sabbataa ammoo lafa qonnaafi horsiisa horiifi lukkuuf oolu kennuun kan tumsan ta'uu ibsaniiru.
Yaa'iin barnoota idil addunyaa 8ffaan Magaalaa Adaamaatti gaggeeffamaa jira.
Deetaan Ministira Barnootaa Dr Garramoo Hulluuqaan yaa'icharratti haasaa taasisaniin, ministeerichi karoora barnootaarratti mariisisaa wayita jirutti yaa'ii idil addunyaa kanarratti qorannaan dhiyaachuun galtee ta'a jedhaniiru.
Jijjiirrama eegalame itti fufsiisudhaan ummata biyyattii gama diinagdee, hawaasummaa fi hundaan fayyadamaa taasisuuf qorannaan barbaachisaadhas jedhan.
Pireezidaantiin Yuunvarsiitii Finfinnee Piroofeesar Xaasaw Waldahaannaan gama isaanitiin, baroottan darban qaqqabama barnootaarratti hojjetamus qulqullinarratti hanqinni jiraachuu kaasaniiru.
Gara fuula duraattis barnoota qulqullina qabuu fi gochaan deeggarame jajjabeessuun barbaachisaa ta'uu ibsan.
Yaa'icharratti Yuunvarsiitii Finfinneetti waggoota 40f kan barsiisan Piroofeesar Daargee Waleedhaf beekamtiin kennameera.
Wiixataa har'aa eegalee barattoota fayyaa barnootatti hin deebine irratti tarkaanfii akka fudhatu Ministeerri Saayinsiifi Barnoota Olaanoo beeksise.
Barattoonni waggaa xumuraa medisinii barataniifi ispeeshiyaalistii ta'uf baratan Ministira Muummee Abiyyi waliin marii erga taasisan booda gaaffii kaasanif deebiin kennameera jedhe ministeerichi.
Gaaffiiwwan yeroos hin deebinef gareen afur hundaa'ee hojjetaa akka jiru Ministeerri Fayyaa beeksise ture.
Haa ta'u malee, ammallee yunivarsiitiiwwan muraasatti barattoonni barumsa addaan kutan jiru jechuun ministeerichi ibseera jedha FBCn.
Kanaafuu, kuni sirrii akka hin taaneefi dafanii barumsatti akka deebi'an hubachiiseera.
Kanneen Wiixataa har'aa eegalee barnootatti hin deebi'in irratti seera barnootaa dhaabbileen qaban irratti hundaa'un tarkaanfii akka fudhatanif qajeelfamni darbu himameera.
Mankuusaan qabbaneessaa qorichaa eebbifame.
Eejansiin Dhiyeessii Qoricha Itiyoophiyaa mankuusaa qabbaneessaa qorichaa ijaarsisaa ture ebbisiise.
Mankuusaan qabbaneessaa qorichaa kun qorichoonni tajaajila talaallii dhibee pooliyoo fi kaansarii osoo hin badin yeroo dheeraaf akka turaniif kan gargaarudha jedhameera.
Eejansichi buufataalee fayyaa biyyattii keessatti argamaniif qorichaa fi meeshaalee bu'uraa yaalaa fayyaaf oolan dhiyeessuu irratti argama.
Meeshaalee fi qorichoonni galtee yaala fayyaa kunneen nageenyummaan isaanii eegamee tajaajila barbaachisuuf akka oolan qabbaneessi kun murteessaa ta'uun himameera.
Kanaan dura qabbaneeessan ture hanga meetir kiyuubii 300 qofa kan qabatu ture.
Qorichoota tursiisuun rakkoo guddaa akka ture daayreektarri ejansichaa Dooktar Lookoo Abrahaam dubbataniiru.
Qabbaneessaan amma ebbifame kun isa duraa dachaa sadiin kan caalu ta'uu ibsaniiru.
Kuusaan qabbaneessaa qorichaa abbaan meetir kiyuubii 300 lama hojjetamaa kan jiru yoo ta'u,yeroo itti aanu keessati kanneen biroos kan hojjetaman akka ta'e eerameera.
Kuusaan ebbifame kun baajata Dhaabbanni Deeggarsa Daa'immanii Dhaabbata Mootummoota Gamtoomanii /UNICEF/ irraa argame Birri miiliyoona 20 kan ijjaarrame ta'uun ibsameera.
Sirna ebbaa kana irratti qaamoolee deeggarsa maallaqaa taasiisaniif beekamtii fi badhaasni laatameera.
Kalaqni teeknooloojii haaraan namoota yeroo rafan kurruufaniif mala ta'u ifoome.
Namoonni hedduun kan ittiin rakkatan rakkoo fayyaa waliin walqabatee hirriiba ga'aa rafuu kan nama dhoorkudha.
Maddi isaa qaama hargansuu uummamaa fi dhukkubbii yoo ta'u %60 - 80 dhiirota umurii waggaa 50 ol irratti akka argamu ta'uu qorannichi ni muldhisa.
Kalqni teeknooloojii haaraa kun sirna hargansuu qaamaa kan fooyyeessuu fi kurruuffii ni dhoorka jedha qorannichi.
Teeknooloojichi funyaanirra kan kaa'amu yoo ta'u, sirna argansuu sirreessuun kurruuffii hambisuun hirriiba ga'aa akka rafamuuf ni gargaaraa jedhame.
Gosoonni nyaata 27 bakka itti oomishaman hin beekkamne gabaarra jiraachun himame.
Sona akka biyyaaleessatti taasifameen gosoonni nyaata bakki oomisha isaanii hin beekkamne gabaarra oola jiraachuu Abbaan Taayitaa To'annoo Nyaataa fi Qorichaa Itiyoophiyaa beeksise.
Abbaan taayitichaa iddoon dhaabbilee oomishtoota kan hin beekkamnee fi fakkeeffamanii nyaatoonni oomishaman gabaarra oola jiraachuu beeksiseera.
Sona gabaa taasiseen oomishaaleen sadarkaa dirqaama biyyaalessaa kan hin guutne, dhaabbiilee oomishaa kan hin beekkamne, eeyyama seeraa kan hin qabne akkasumaas iddoo oomishaa fi lakkoofsa addaa kan hinqabne argamuu beeksiseera.
Dabalataniis yeroo itti oomishaamee fi itti fayyadaamaa kan hin qabne oomishtoonni gargaraa argamuu ibsuun, oomishtoonni karameellaa, zayta nyaataa, ashaboo nyaata, dhadhaa lawuzii fi dammaa ta'uu ibseera.
Oomishoonni qorannoon adda ba'an Zayta nuugii Nitsuu, zayta Izaanaa, zayta Xaanaa, zayta Ooliyaad, zayta Sikkeet, zayta nyaataa baqsaa, zayta nyaata Amiin, Zayta nyaataa Qamar, zayta nyaataa Loozaa, zayta nyaataa Lawuzii malee fi nuugii, zayta nyaataa Zabiib Qaha, dhadhaa lawuzii malee Maa'idaa, dhadhaa lawuzii Kireemii Roozaa, ashaboo Awaash, ashaboo Saaraa fi Nuur.
Ashaboo Seef, ashaboo Sinaaguu, ashaboo aydaayzid Wazatee, ashaboo Qaanaa, ashaboo Asilii, dhadhaa fi damma qulqulluu Sisaay, damma Walalaa, Kaartoons Kaandii Firuuts, Liizaa Loolii Paapfi viintoo Daanaa fa'i.
Kanaaf haawasni oomisha nyaata gabaaraa yoo bitu ofeeggannoo taasisuu akka qabu abbaan taayitichaa hubachiiseera Balaa konkolaataa godina Wallagga Lixaa aanaa Gidaamiitti mudateen lubbuun namoota 12 darbuun himame.
Balaan tiraafikaa kun har'a naannawa sa'aatii 5:00tti konkolaataan dedeebisa ummataa â€˜Doolfinii' jedhamuu koodi 3 ORO lakkoofsa gabatee 42578 imaltoota 17 fe'ee Naqamteerra gara Gidaamii imalaa ture, konkolaataa fe'iinsaa ET koodi 3 lakkoofsa gabatee isaa 58995 ta'e Mandiirraa gara Finfinnee imalaa ture waliin walitti bu'uun mudate.
Balichi ganda baadiyyaa Joogir bakka addaa Bulbul jedhamutti walitti bu'uun lubbuun imaltoota 11 fi gargaaraa konkolaachisaa fe'iinsichaa battalumatti darbeera.
Balichi kan mudate Konkolaataan fe'iinsichaa daandii mijataa filchuuf jecha daandii isaa gadhiisuun balaa kana kan qaqqabsiise ta'uu itti gaafatamaan diivijinii nageenya tiraafika godina Wallagga Lixaa Saajin Olaanaa Geejjasoo Asaffaa himaniiru.
Namoonni 8 miidhaa cimaan irra gahee yeroo ammaa Hospitaala Gimbiitti yaalamaa jiraachuu ibsaniiru.
Ka'umsi balaa kanaa ariitii seeraan alaa akka ta'es saajin Geejjasoon himaniiru jechuun Kennasaa Amanteetu gabaase.
Riippabliika Demokraatawa Koongootti dhibeen Iiboolaa lubbuu namoota kuma 2 fi 231 galaafate.
Dhibichi waggaa tokko keessatti lubbuu namoota kuma 2 fi 231 galaafachuu isaa Ministeerri Fayyaa biyyattii ifoomsera.
Biyyattiitti baatii Hagayyaa bara Faranjootaa 2018 hanga ammaatti lakkoofsa namoota dhibichaan qabaman kuma 3 fi 373 keessaa namoonni kumni 2 fi 231 du'aniiru.
Ameerikaatti dhugaatin alkoolii du'a dachaadhan dabaleera â€“ qorannoo
Ameerikaatti dhugaatii alkoolii waliin gosoonni du'aa hidhata qaban dachaan dabaleera jedhe qorannaan tokko.
Barruun Ameerikaa qoranichaa qabatee ba'e tokko akka muldhisutti Ameerikaatti alkoolii waliin walqabatee lakkoofsi namoota du'anii dabalaa dhufeera.
Keessattuu lakkoofsi dubartootaa dhugaatii alkoolitiin lubbuu isaanii dhaban dachaan dabaluu ifoomsera.
Waraqaan ragaa du'aa bara Faranjootaa 1999 hanga 2017 akka muldhiisutti, lakkoofsi namoota dhugaatii alkooliin walqabatee du'anii %50.9 dabaleera.
Bu'uuruma kanaan bara Faranjootaa 1999 hammi namoota du'anii kuma 35 fi 914 kan ture yoo ta'u, bara Faranjoota 2017 gara kuma 72 fi 558 guddachuun isaa eereera.
Lammiileen Ameerikaa galii waggaatti argatanirraa %8 dhugaatiif akka oolchan qoranichi ifoomsera.
Kana waan ta'eef dhugaatii alkooliirra gibirri olaanan kaa'ameera.
Manneen dhugaatii fi konkolaachiftoota to'achuun rakkinicha furuun akka danda'amu eerameera.
Baalli sammuu namaa hadoochu (Hashiishiin) tilmaaman gatii Birrii miiliyoona dhibba 4 fi kuma dhibba 4 fi kuma 85 qabu to'atame Baalli sammuu namaa hadoochu (Hashiishiin) tilmaaman gatii Birrii miiliyoona dhibba 4 fi kuma dhibba 4 fi kuma 85 qabu magalaa Shashamannee irraa fe'amee gara Keeniyaa imala otuu jiruu waajjira damee Gumurukaa Hawaasaa kutee darbuuf otuu jedhu to'atameera.
Waqtichatti konkolaachisaan sakatta'iinsaaf eeyyamamoo ta'uu dhabuurraan kan ka'e poolisiin federaalaa goommaa konkolaatichaa rasaasaan yoo rukutu, konkolaachisaan charkeedhaan miliquuf otuu yaaluu carraaqqii cimaan to'annoo jala oolera.
Hawaasni gochoota akka kanaa yoo argu eeruu akka laatu Ministeerri Galiiwwanii waamicha dhiyyeessera.
Baalli Sammuu nama hadoochu kan birrii miliyoona 4 olitti timaamamu to'annoo jala ooluu Poolisiin Beeksise Baalli sammuu hadoochu kun Shaashamanneedha gara Keeniyaatti imaluuf osoo jedhuu to'annoo gumuruuka Hawaasaa bakka Ciicee jedhamutti to'atame.
Konkolaachisichi keella kutee darbuuf yeroo yaalutti tarkaanfii poolisiin Federaalaa gommaa konkolaatichaa irratti fudhateen to'annoo jala ooluun danda'amee jira.
Konkolaataan koodi 3,A36285 ta'e kan baala sammuu hadoochu birrii miliyoona 4fi kuma 400 kuma 85tti tilmaamamuu waliin to'annoo jala oolusaa AMNtu gabaase.
Akka Dhaabbati Fayyaa Addunyaa beeksisetti Rippaabilika Dimokiraatawaa Koongoo keessatti hanga yoonaatti namoonni dhibee gifiraatiin du'an 6,000 caalaniiru.
Tatamsa'innii fi gaaga'amni dhibee gifiraa kanaan biyyattii keessatti mudate kun addunyaarratti isa hammaataa fi kan nama yaaddessuudha jedhe dhaabbati kun.
Erga jalqaba bara 2019 dhibeen gifiraa biyyattii keessatti argamee as namoonni 310,000 dhibee kanaan qabamuus ibseera.
Tatamsa'ina dhibee gifiraa booda Dhaabati Fayyaa Addunyaa fi mootummaan Koongoo Fulbaana darberraa eegalanii duula talaallii labsaniiru.
Bara 2019 keessa daa'imman umuriin isaanii waggaa 5 gadi ta'e miiliyoonni 18 talaallii fudhataniiru.
Garuu hanqinni misoomaawwan bu'uuraa, haleellaan giddu galoota eegumsa fayyaa irra ga'uu fi meeshaaleen deggersa wal'aansa fayyaa dhibuun hojii dhibee kana qolachuuf hojjetamu gufachiiseeera.
Daa'imman walqabatanii dhalatan yaala baqaqsanii yaaluun adda bahan.
Naajeeriyaatti daa'imman lakkuun walqabatanii dhalatan yaala baqaqsanii yaaluun adda ba'uu isaanii ibsameera.
Yaalli baqaqsanii yaalii daa'immaan lakkuu laphii fi garaan walqabatanii dhalatan Hospitaala mootummaa magaalaa Abuujaa keessatti karaa nagaan xumurameera.
Yaala kana irratt ogeeyyiin fayyaa 78 hirmaataniiru.
Daa'immaan lakkuun kunneen turtii torbee 6 booda Hospitaalichaa gara mana isaanii kan deebii'an yoo ta'u, yeroo ammaa haala gaarii irratti argamu jedhameera.
Seenaa biyyattii keessatti yeroo jalqabaaf Hospitaala mootummaa keessatti yaala baqaqsanii yaaluu milkiin xumurame ta'uu ibsameera.
Yaalichi sa'aatii 13 kan fudhate ta'uu itti gaafatamtoonni Hospitaalichaa dubbataniiru.
Maatiiwwan daa''immaan kanneenis yaala Doolaara hedduu baasisuu danda'u biyya keessatti bilisan argachuu isaaniitti haalaan gammaduu ibsameera.
Yaala baqaqsanii yaaluu kana irratti kan hirmaatan hundi ogeeyyii biyya keessaa ta'uus himameera.
Baatiin fayyaa haadholii mata duree "Haati utubaa maatii fi biyyaatii."jedhuun sadarkaa biyyoolessaatti kabajamaa jira.
Baatichi sadarkaa biyyoolessaatti yeroo 14ffaaf bakka Pireezedaantiin FDRI Saahilawarq Zawdee dabalatee, hoggantootni naannolee fi qaamolee dhimmichi isaan ilaallatu argamanitti kabajamaa jira.
Pireezedaanti Saahilawarq Zawdeen tajaajillii fi yaalli qulqullina qabu bakkaa fi sa'aatii barbaadametti ogeessoota fayyaatin yoo laatame du'aatii haadhoolii hedduu ittisuun ni danda'ama jedhaniiru.
Kanumaan walqabsiisuun fayyaa hadholii fi daa'immanii fooyyessuu fi ittisuu keesumattuu dhukkubaa fi du'a haadholiirra ga'u ittisuuf hojiiwwan hojjetaman ilaaluun ciminaa fi hanqina isaa adda baasuun foyya'uu akka qabu himaniiru.
Baatiin fayyaa haadholii guyyoota 30f turu rakkoolee da'umsaa waliin walqabatan irratti hojiin hubannoo uumuu baldhinaan akka kennamu ragaan Ministeera Fayyaa irraa argannee ni muldhisa.
Koonfaransiin inshuraansii fayyaa hawaasaa naannoo Oromiyaa magaalaa Adaamaatti gaggeeffamaa jira.
Hogganaan Biiroo Fayyaa Oromiyaa Dooktar Darajjee Dhugumaan, tajaajila inshuraansii fayyaa hawaasaa hojiirra oolchuun bu'a qabeessa taasisuuf hojii hojjetameen bu'aan galmaa'aa jiru jajjabeessadha jedhan.
Hoggantoonni mootummaa sadarkaa sadarkaan jiran hawaasa fayyaansaa eegame horachuuf hanqinoota mudatan furuuf qindoominaan dhimmicha irratti xiyyeeffannoo kennuun hojjechuu akka qaban Dooktar Darajjeen dubbataniiru.
Koonfaransicharratti hoggansi Eejansii Inshuraansii Fayyaa Hawaasaa Federaalaa, hoggantoonni Biiroo Fayyaa Oromiyaa fi waajjiraalee fayyaa hanga sadarkaa godinaatti jiran, bulchitoonni godinaa, itti gaafatamtootni Paartii Badhaadhinaa magaalotaa fi qooda fudhattoonni biroon argamaniiru.
Koonfaransichaan raawwiirratti garaagartee jiru dhiphisuun muuxannoowwan gaggaarii jiran, gara kaanitti babal'isuuf ni kallattiin ni kaa'ama jedhameera.
Corqaa (Qaaraa) baayy'inaan nyaachuun dhibee onneen qabamuu irraa nama baraara .
Corqaa baayy'inaan nyaachuun carraa dhibee onneen qabamuu dhibbeentaa 40 akka hir'isu qorannoon tokko ifoome.
Akka qorannoon biyya Xaaliyaanitti namoota kuma 23 irratti gaggeeffame tokko ifoomeetti namoonni corqaa baayy'inaan fayyadaman namoota hin fayyadamne caalaa dhibbeentaa 40 dhibee onneen qabamuu carraa gadi aanaa qabu jedha.
Namoonni torbanitti si'a 4 fi isaa corqaa nyaataan carraan isaan dhibee onneen qabamuu qaban xiqqaa ta'uu qorannoon kun ifoomee jira.
Qorannoon biyyaa Xaaliyaanii, Chaayinaa fi Ameerikaatti gaggeeffame bifuma walfakkaatuun namoonni corqaa baayy'inaan nyaataan carraa dhibee Onneen qabamuu qaban gadi aanaa ta'uu mirkaneessee jira.
Gareen qorattootaa kun faayidaa corqaan fayyaa namaaf qabu irratti qorannoo gadi fageenyaan gaggeessuuf karoorfachuu isaanii ibsamee jira.
Akka gareen qorattootaa kunneen jedhanitti corqaa/Qaaraa nyaachuun faayidaan inni fayyaa namaaf qabu hanga ammaatti ifaatti taa'uu baatus fedhii nyaataa dabaluu fi gammachuu uumuuf bu'aa qabaachuu ibsaniiru.
Qorataan biyya Ingilaand tokko akka jedhutti corqaa baayy'inaan nyaachuun fayyaa namaaf faayidaa olaanaa qabaachuu dubbata.
Wabii fayyaa hawaasummaa Finfinneetin jiraattota miiliyoona 1 ol fayyadamoo taasisuuf hojjetamaa jira.
Wabii fayyaa hawaasummaa magaalaa Finfinneetin jiraattota miiliyoona 1 ol fayyadamoo taasisuuf kan hojjetamu ta'uun ibsame.
Hogganaan Biiroo Fayyaa Finfinnee Dooktar Yohaannis Caalaan inshuraansii fayyaa hawaasummaa aanaalee magaalichaa hunda qaqqabamaa taasisuuf hojjetamaa jira jedhaniiru.
Onkololeessaa eegalee mana manarra deemuun galmeen gaggeeffama ajiraachuu ibsan.
Tajaajilicha laachuuf; kenniinsa tajaajila fayyaa, dhiyeessii dawaa fi qophiileen biroo xumuramaniiru.
Galmee Onkololeessaa jalqabee gaggeeffameen abbootiin warraa fi haadholiin warraa kumni dhibbi 1 fi kumni 80 ol galmaa'aniiru.
Abbootiin warraa fi haadholiin warraa harka qalleeyyii ta'an kumni 55 tajaajila faala fayyaa bilisaa akka argatan hojjetama ajira jedhan hoggantichi.
Tajaajila yaala fayyaa bilisaa argachuuf jiraataan magaalichaa waggaatti Birrii 350 kaffaluutu isarraa eegama.
Wabii inshuraansii fayyaa hawaasatiin bara 2009 jalqabee namoonni kumni dhibbi 4 fi kumni 46 ol fayyadamoo ta'aa jiru.
Sadarkaa biyyaatti sagantichaan namoonni miiliyoonni 20 ol fayyadamoo ta'aa jiru.
Bu'aa dursanii qoratamuu kaanserii hulaa gadameessaa.
kaanserii hulaa gadameessaa dhibichaan utu hin qabamiin fi dhiibbaa osoo hin qaqqabsisiin dursanii yaalaa taasisuun dhibicha ittisuun ni danda'amaa.
Barbachiisummaa qorannoo dursanii taasisuu kaanserii hulaa gadameessaa Itiyoophiyaa keessatti waggaatti hospiitalaa kan deemanii yoo qoratamaan dubartoonni kuma 7 ol dhibee kaanseriin saaxilamoo yoo ta'an, kanneen keessaa kumni 6 ol ammoo dhibee kanaan lubbuu isaanii kan darbu ta'uu ragaan Kolleejjii Miliiniyeem Qidduus Phaawloos irraa argame ni muldhisa.
Dooktar Amiir Amaan aanoota naannoo Sumaalee garagaraa daawwatan.
Ministirri Ministira Fayyaa Dooktar Amiir Amaan hoggantoota biiroo fayyaa naannoo Sumaalee waliin ta'uun naannoo Sumaalee magaalaa Godee, godina Shabalee fi aanaa Qalaafoo daawwataniiru.
Dooktar Amiir dhaabbilee itti waamamanii fi hoggantoota biiroo fayyaa naannoo Sumaalee waliin ta'uun naannoo Sumaalee magaalaa Godee, godina Shabalee fi aanaa Qalaafoo haala fayyaa hawaasaa, dhaabbilee fayyaa fi dhiyeessii waliigalaa meeshaalee fayyaa daawwataniiru.
Hospitaalaa waliigalaa Godee yaala haadholii fi daa'immanii meeshaa guutameen wiirtuu tokko keessaatti akka kennamuuf minsteerri fayyaa baasii guutummatti uwwisuun haaroomsuuf waliigaleera.
Hospitaalicha kan barbaachisan meshaalee yaalaa ijaa fi onneee, altiraasawudii fi raajii ministeera fayyaa, biiroo fayyaa naannichaa fi fandii hospitaalichaaf qophaa'een bituuf waliigalteera ga'amuu ragaan ministeera fayyaarraa arganne ni muldhisa.
Sagantaan  wabii fayyaa hawaasaa ofkeessatti qabate lammiilee miiliyoona 22.5 haammachuu Ejansiin Fayyaa Itiyoophiyaa beeksise.
Sagantaan wabii fayyaa hawaasa haammate magaalaa fi baadiyaatti idilee kan hin taane damee diingdeerratti bobba'anii kan argaman kutaa hawaasaa fayyadamoo kan taasisuudha.
Sagantaan wabii fayyaa kun bara 2003 aanoota 13 keessatti yaaliif naannoo Tigiraay, Amaaraa, Oromiyaa fi Naannoo Kibbaatti eegalamee, muuxannoo argame gabbisuun bara 2006 akka babbalatu ta'eera.
Daayrektarri olaanaan ejansichaa Dooktar Miizaan Kiiroos ibsa har'a laataniin sochiin sagantaa wabii fayyaa hawaasaa bara 2011 naannoolee 5 fi bulchiinsa magaalaa 1 kan argamu aanoota 657 eegalamee aanoota 509 qophiiwwaan duraa xumuramuun miseensota isaaniif tajaajila fayyaa kennuu eegalameera.
Aanoota kanneen keessa kan jiraataan lammiileen miiliyoona 22.5 ta'an sagantaa wabii fayyaa hawaasaan hammatamaniiru jedhan.
Lammiileen sagantaa wabii fayyaa  hawaasaan hammatamaan keessaa galii gad-aanaa kan qabaan baasii fayyaa waggaa uwwisuu kan danda'u lammiilee miiliyoona 5 ol ta'an baasii fayyaa isaanii mootummaan akka uwwisu ta'eera jedhan.
Bara baajata 2011 buusiin miseensoota Birrii biiliyoona 1.2 walitti qabamuu kan ibsuun, miseensoonnii fi maatii sagantaa wabii fayyaa yaalaa fayyaa argataaniif kafaltiin miiliyoona dhibba 6 fi miiliyoona 17 raawwatamuu ibsaniiru.
Sagantaan wabii fayyaa hawaasaa haammate bara 2012 galmee miseensootaa fi haaromsaa baatii Muddeerraa eegalee raawwatamaa jiraachuu beeksisaniiru jechuun Zabiib Taklaaytu gabaase.
Qorannoon tokko akka ifoomsetti ciree otuu hin nyaatin sochii qaamaa taasisuun coomni garaa keessatti akka hin baayyanne taasisa.
Ciree nyaachun dura sochii qaamaa taasisuun carraa dhukkuboota akka dhiibbaa dhiigaa, istirookii (hiddi dhiigaa sammuu cufamuu ykn dhiigni sammuu keessatti dhangala'uu), dhukkuba sukkaaraa, dhukkubbii dugdaa, furdina akka malee fi kaansariin qabamuu ni hirdhisa.
Akka qorannoon barruu â€˜Sanday Briitaaniyaa' akka muuldhisutti ciree otuu hin nyaatin sochii qaamaa taasisuun furdina akka malee ni hir'isa.
Akkasumas coomni garaa keessatti akka hin baayyannee fi  maashaan qaama keenyaa akka jabaatu, akkasumas humna gahaa akka qabaannu godha jedha.
Akka qorannoo barruu kanaatti namoonni sochii qamaa taasisan namoota sochii qaamaa hin taasifne caalaa carraan isaan dhukkuba dhiibbaa dhiigaa, sukkaaraa fi dhukkuboota kanaan walqabatuun qabamuu xiqqadha.
Ciree nyaachun dura sochii qaamaa gahaa ta'e gochuun fayyaa qaamaa fi sammuu keenyaa ni fooyyessa.
Dameen fayyaa dhuunfa kakka'umsi investimentii garagaraa taasifamee akka babbal'atuu hojjetamaa jira.
Dameen fayyaa dhuunfaa akka investimeentii biyya tokkootti kakka'umsi garagaraa taasifame akka babbal'atuuf hojjetamaa jiraachuu ministeerri Fayyaa beeksise.
Kakka'umsi damichaaf taasifamu tajaajilli fayyaa biyyatti akka cimuu kan gargaaru ta'uu Ministiri Ministira Fayyaa dooktar Amiir Amaan fuula Feesbuukii isaaniirratti ibsaniiru.
Galma ga'insa isaaf waajjirri ministeerichaa komishinii investimeentii Itiyoophiyaa fi korporeeshinii baankii misoomaa lafaa waliin marii taasisuun ibsameera.
Hoospitaala Qidduus Phaawloos keessatti giddugalli haadholii fi daa'immanii ijaarrame hojii eegaluufi.
Hoospitaala Qidduus Phaawloos keessatti giddugalli haadholii fi daa'immanii ijaarrame hojii eegaluufi.
Ministirri Ministeera Fayyaa Dooktar Amiir Amaan giddugala haadholii fi daa'immanii Hoospitaala Qidduus Phaawloos, akkasumas giddugala kuusaa galteewwan yaalaa Eejansii Dhiyeessii Qorichaa Itiyoophiyaatti ijaarrame daawwataniiru.
Giddugalli haadholii fi daa'immanii kun kan abbaa darbii 8 yammuu ta'u, sireewwan yaalaa mijatoo 450 kan qabu yammuu ta'u, dhiyeenyatti ebbifamuun hojii kan eegalu ta'uu Dooktar Amiir Amaan beeksisaniiru.
Giddugalli kuusaa galteewwan yaalaa Eejansii Dhiyeessii Qorichaa Itiyoophiyaatti galteewwan yaalaa qabbana diigrii seentiigireedii 2 amma 8tti kuufamuu malan, kutaaleen qabbanaa 6 hojjetamaniiru.
Kutaaleen qabbana olaanaa 2; kan diigrii seentii gireedii 25 amma 15 qaban ijaarramanii xumuramaa jiru.
Dhibeen â€˜giinii woorm' waggoottan lamaan darbanitti namarratti hin muul'anne jedhame.
Lakkoofsi dhibichaa bineeldotarratti muul'ate 17 gara 8 hir'achuu Ministeerri Fayyaa FDRI beeksise.
Gamaaggamni waggaa 24ffaa sagantaa dhibee â€˜giinii woorm' balleessuu magaalaa Gaambeellaatti gaggeeffameera.
Dhibicha balleessuuf Ministeerri Fayyaa FDRI, mootummaan naannoo Gaambeellaa, dhaabbileen tumsaa fi hawaasni qindoominaan hojjechuun ibsameera.
Ministirri Ministeera Fayyaa Dooktar Amiir Amaan dhibicha bineeldotarraayis guutummaan balleessuuf ni hojjetama jedhaniiru.
Guyyaan HIV/AIDS sadarkaa naannoo Oromiyaatti magaalaa Jimmaatti kabajame.
Guyyichi sadarkaa addunyaatti si'a 32ffaaf, Itiyoophiyaatti ammoo si'a 31ffaaf marii paanaalitiin kabajamee oolera.
Itti aanaan hogganaa Biiroo Fayyaa Oromiyaa obbo Nagaash Simeen tamsa'inni HIV/AIDS sadarkaa biyyaatti %0.9, akka naannoo Oromiyaatti ammoo %0.6 ta'uu ibsaniiru.
Tamsa'ina vaayrasichaa ittisuuf hojii hojjetamaa jiruun hir'achaa dhufuu ibsaniiru.
Ammas taanan qooda fudhattoonni hundi ittisaa fi to'annoo tamsa'ina vaayrasichaarratti hojjechuu akka qaban ibsaniiru.
Waltajjicharratti hirmaattonni 500 ol argamaniiru.Haaluma walfakkaatun guyyichi sadarkaa naannoo Gaambeellaattis kabajamee oolera.
Baankiin Addunyaa ijaarsa dandeettii fi leenjiif, Doolaara Ameerikaa miiliyoona dhibba 1 fi miiliyoona 50 Inistiitiyuutii Fayyaa Hawaasaa Itiyoophiyaaf deeggarsaan laate.
Deeggarsi kun laabraatoorii baayooseeftii sadarkaa eeggate 3 fi meeshaalee barbaachisan guutuuf kan gargaaru akka ta'e ministirri Ministeera Fayyaa Dooktar Amiir Amaan himaniiru.
Naannolee hundaa fi bulchiinsa magaalotaa keessatti laabraatoorii baayoo seeftii sadarkaa 2ffaa 15 meeshaalee guutuu waliin ijaaruuf kan gargaaru akka ta'es Dooktar Amiir Amaan himaniiru.
Naannolee fi bulchiinsota magaalaarra laaboraatoorota jiran 8f meeshaa guutuuf oola.
Bulchiinsa ittisa balaa fayyaa hawaasaa biyyoolessaa cimsuu fi sirna qabiinsa ragaalee biyyoolessaa, naannolee fi bulchiinsota magaalaa fooyyessuuf oola.
Dabalataan giddugala qoricha ittisa ilbiisotaa cimsuu fi ogeeyyii ga'oomsuuf kan oolu ta'uu ministirri Ministeera Fayyaa Dooktar Amiir Amaan ibsaniiru.
Dhaabbanni Miti Mootummaa HUMAN BRIDGE Hospitaala Rifeeraalaa Yuniversitii Amboof Deeggarsa Meeshaalee Yaalaa Dhukkubsattootaaf oolu Qarshii Miiliyoona 7 Olitti Tilmaamamu Gumaache.
Daarikterri Hospitaalaa Rifeeralaa Yuniversitii Amboo Dooktar Guddataa Imaanaa deeggarsi kun biyya Swiidiin irraa kan dhufe ta'uu fi tajaajila saffisaa fi qulqulluu hawaasaa keenyaaf kennuuf kan tajajjilu jedhan.
Deeggarsi argames siree ciisichaa ammayyaa'aa fi meeshaalee yaalaa teeknooloojiin deeggarame garagaraa qarshii Miiliyoona 7 ol baasuu ta'uus himaniiru.
Dooktar Guddataan Hospitaallichi hospitaala sadarkaasaa eeggatee ummata Lixa Oromiyaa keessa jiran tajaajiluuf ijaarsa dabalatee hojii bal'aa hojjechaa jiraachuu himaniiru.
Dooktar Abdurqaadir Galgaloo Itti Aanaan Biiroo Fayya Oromiyaa tajaajila yaalaaf dhaabbileen deeggartootaa hedduu murteessaadha.
Hospitaala kanaf X-Ray Ilkaaniis ni kennina; Lixa Oromiyaaf Hospitaala Riiferaalaa akka ta'uuf ni hojjenna jedhaniiru.
Obbo Addaamuu Aalleliny hoogganaa dhaabbata HUMAN BRIDGE Itiyoophiyaa kan ta'an biyya seenaa qabeettii Amboof deeggarsa yaalaa kana fiduuf hedduun gammadaa jedhan.
Hojiilee misoomaa biyyatti hunda keessatti ni hirmaanna, Hospitaalota naannoo Amboo jiran hundaaf deeggarsa meeshaalee yaalaa ni taasifnaa jedhaniiru.
Dooktar Taaddasee Qaana'aa Pireezedaantiin Yunivarsitii Amboo deeggarsa dhaabbatichi taasise galateeffachuun, sochiin waggoota lama keessatti taasisaa jirru tajaajila fayyaa hawaasa keenyaaf hedduu murteessaadha jedhan.
Babal'ina Hospitaalichaafis qarshii Biiliyoona1.7 oliin ijaaraa jiraachuus himaniiru.
Daabbanni Miti Mootummaa Human Bridge Hospitaalota godina Shawaa Lixaa jala jiraniif deeggarsa meeshaalee yaalaa taasisuuf walii galtee mallatteeseeera.
Akka ragaa kominikeeshinii Godina Shawaa Lixaarra arganne muldhisutti, waliigaltee kana kan mallatteessan Dooktar Abdurqaadir Galgaloo Itti aanaa Biiroo Fayya Oromiyaa, Dooktar Taaddasee Qaana'aa preezdantiin Yunivarsitii Amboo fi Obbo Addaamuu Aalleliny hoogganaa dhaabbata HUMAN BRIDGE Itiyoophiyaa waliin yuniversitii Ambootti walii galteen mallatteesaniiru.
Yaa'iin hawaasummaa fi jijjiirrama amalaa biyyaaleesaa 2ffaan â€˜hawaasummaa fi jijjiirrama amalaa dhimma fayyaaf' dhaadannoo jedhuun gaggeeffamuu eegalee jira.Yaa'iin kun Sadaasa 29 hanga Muddee 1 ,2012 tti kan gaggeeffamu ta'uu ibsameera.Damee fayyaan du'aatii haadholii fi daa'immaanii hir'isuu fi dhibeewwan daddarboo ittisuuf hojiin hojjetame gaarii ta'us ammalee rakkoon hin furamne jiraachuu Ministirri Fayyaa Dooktar Amiir Amaan dubbataniiru.Rakkoolee fayyaa hin furamne irratti jijjiirrama fiduuf ogeeyyiin fayyaa fi dhaabbileen fayyaa hawaasummaa fi jijjiirrama amala irratti xiyyeeffachuun hojjechuu qabu jedhan.Yaa'ii kana irratti barreeffamni qorannoo 26, dubbiiwwan onnachiisoo fi muuxxaannoo wal jijjiirran ni dhiyaatu.Dabalataan dhaabbilee barnootaa olaanoon keessatti qorannoon gaggeeffamuu fi dhaabbilee mootummaa fi mit mootummaan hojiin jijjiirrama hawaasaa fiduuf hojjetaman waliiti hidhuun bu'aa caaluuf akka qophaa'u kallattiin ni kaa'ame jedha ragaan Ministira Fayyaa argame.Pireezedaantiin FDRI Saahilawarq Zawdeen Yuunvarsiitii Samaraa fi Hoospitaala Duubtii daawwatan.Barattoota dubartoota yuunvarsiitichaa waliin dhimmoota addaddaarratti mari'ataniiru.Mana Barnoota Bultii Addaa Dubartootaa Samaraa daawwachuunis dhagaa bu'uuraa Piroojaktii babal'isuu kaa'aniiru.Hoospitaala Duubtiittis argamanii daawwii hojii taasisaniiru.Sochii hawaasummaa namoota HIV/AIDS dhiiga isaanii keessa jirus laalaniiru.Pireezedant Saahilawarq guyyaa HIV/AIDS sadarkaa biyyaatti magaalaa Samaraatti kabajamerratti hirmaachuuf kaleessa ture magaalicha kan galan.Akka qorattoonni Yunivarsiitii Maanchsitar jedhanitti ifti cuqulisaa meeshaalee kanneen akka bilbilaa fi kompiitara irraa argannu rakkoo ijoo hirriba keenyaa miti jedhan.Dhimma kana qorachuuf hantuuta irratti ifa garaagaraa baasan.Argannoon qorannoo kanaas ibsaan sun hangam ho'aa fi ifaa dha waan jedhu irratti marii taasisaniiru.Namni hundi marsaa rafuu fi dammaquu uumamaan qaba.Qaamni nama haala naannoo waliin wal simee waan jiraatuuf guyyaa dammaqaa yoo ta'u halkan immoo miira hirribaatu itti dhagahama.Qorattoonni yeroo dheeraa dhaaf ibsaan nam-tolchee marsaa uumamaa kana jeequ ni danda'a jechaa turan.Gareen qorattootaa kun ifa ibsaa guddaa fi xiqqaa irra kaa'uun halluusaa immoo cuquliisaa fi keellootti geeddaraa hantuutatti agarsiisan Akkuma eegame halluun ifaa tahe hirriba qabsiisurra dammaqsaa taheetu argame.
Yeroo halluun ifa kanaa gara cuqulisaatti geeddaramu miira hirribaa akka fide dubbatu qorattonni kunneen.
Hogganaan qorannichaa Doktar Diim Biraawon argannoo isaanii waan addunyaa uumamaa walii wal-simedha jedhan.
Sabiibnisaa miira hirribaa akka nutti hin dhagahamne kan godhu ibsaa halluu ifaa tahe qabuu fi ho'adha jedhan.
Kanaaf ifti qaama keenyarratti dhiibbaa akka hin qabaanne yoo feene halluu cuquliisaa fi dimismisaatti geeddaruu qabna.
Ifti halluu adii fi keelloo qabu immoo dammaquu fi sa'aa'iinnii akka namattii dhaga'aamuu taasisaa.
Hantuutni halkan halkan dammaqxuu haa taatuyyuu malee dhiibbaa ifti hoosiftoota irratti qabu wal fakkaataadhas jedhaniiru.
Naannoo Kibbaa godinaalee 5tti talaalliin pooliyoo duulan kennamuufi.
Biiroon Fayyaa naannichaa ibsa laaten akka beeksisetti, dhibeen pooliyoo fakkaatu naannoo Oromiyaa godina Arsii Lixaa aanaa Siraarootti muul'ateera.
Toorri kunis nananichaaf daangaa waan ta'eef talaallichi godinaalee Kibbaa 5 keessatti aanaalee argaman 12tti ni laatama jedheera.
Talaallichi Jimaata; Muddee 10,2012 eegalee daa'imman umriin isaanii waggaa 5 gadi ta'eef ni laatama.
Marsaa jalqabaatin godina Hadiyyaa, Kambaataa Xanbaaroo, Halaabaa, Sidaamaa fi Walaayittaatti kennama.
Kananais talalalichi daa'imman kuma dhibba 1 fi kuma 76f laatama jedheera biirichi.
Marsaa lammaffaatin ammoo godina Sidaamaa jalatti aanaalee argamanii fi magaalaa Hawaasaatti ni kennama.
Arsii Lixaa aanaa Siraarootti dhibeen pooliyoo fakkaatu daa'imman 24 irratti muul'achuun ibsameera.
Dula talalalii ittisaa fi to'annoo pooliyoo kanarratti naannon Oromiyaa fi Kibbaa qindoominaan hojjechaa jiraachuun eerameera.
Lammii Biritiish kan taate onneen ishee sa'aatii ja'aaf dhahannaa dhaabdee booda lubbuun itti deebi'utu dhaga'ame.
Ta'iin kun â€˜haala duraan beeknurraa addaa' jedhan doktoroonni.
Awudirey Iskooman ho'i qaama ishii ariitiin hir'achuun kan mudate abbaa warraashee wajjin osoo cabbii gaara daangaa Ispeenii fi Faraansaay gidduutti argamu irra deemtuu ture.
Ogeeyyiin fayyaas onneen ishee yeroo dheeraaf dhiiga rabsuu dadhabuun ibsan.
Aadde Iskoomaan guutummaatti bayyanataa jiraatus, waqtii Birraa dhuftus deebi'een cabbii kanarra deema jetti.
Dubartiin ganna 34 Baarseloonaa jiraattuu kun suuta dubbii dadhabaa erga turte booda haala qilleensaa naannoo Pirinees jedhamu kana dandamachuu dadhabdee of wallaalte.
Haalli fayyaashis muddama keessa wayita seenu wal'aansa yeroo muddamaa abbaan warraashee wayita eegaa tures duuteetti se'ee ture.
Aaddee Iskoomaan â€˜Catalan channel TV3' jedhamutti akka himtetti, harganuu dadhabuu fi onneen ishees dhahachuu dadhabuun muddama keessa seente.
Lubbuu barartoonni sa'aatii lama booda wayita iddoo jiran qaqqabanitti ho'iinsi qaama ishii 18C tti gadi hir'ateera.
Akka Hospitaala Baarselonaa keessatti argamu qaqqabdeenis mallattoolee lubbuun keessa jiraachuu hin agarsiistu ture.
Haalli qilleensa qorraan naannoo gaara kanaa ture dhukkubbii Iskoomaaf sababa ta'ullee, lubbuun ishii akka ooluuf fayyadeera jedhan Dooktar Iduwaard Argudoo namni jedhaman.
Ogeessi kun akka jedhutti ho'i qaama ishee hir'achuun wayita of wallaalte sana qaamnii fi sammuun ishee akka rakkoo caalu keessa hin seenne fayyaduu himan.
Aadde Iskoomaan guyyoota 12 booda hospitaalaa baate.
Ogeessi fayyaa narviin ishiis miidhamuu danda'aa jedhanii yaadda'aa akka turan himaniiru.
Itti aantuun af yaa'ii Mana Maree Bakka Bu'oota Ummataa aadde Shittaayee Minaalan miseensota koree dhaabbii mana marichaa addaddaa waliin Waldaa Namoota Rakkoo Guddina Sammuu Qabanii fi Diibooraa Faawundeeshin daawwatan.
Daawwichaanis deeggarsa dhiyeessii addaddaaf kan oolu Birrii kuma dhibba 1 fi kuma 75 laataniiru.
Itti aantun preezdaantii boordii Waldaa Namoota Rakkoo Guddina Sammuu Qabanii aadde Mihirat Niguseen waldichi ega hundeeffamee waggoota 25 lakkoofsisuu ibsaniiru.
Magaalota 25tti dameewwan isaa banatee hojjechaa jira.
Rakkoon guddina sammuu %85 yeroo ulfaa fi da'umsaarratti of eeggannoo barbaachisaa gochuu dhabuu fi hanqina nyaatarraa uumama.
Jilichi haaluma walfakkaatun Diibooraa Faawundeeshin daawwataniiru.
Hundeessaan faawundeeshinichaa af yaa'iin duraanii obbo Abbaa Duulaa Gammadaan kaayyon dhaabbatichaa mirga daa'imman rakkoo guddina sammuu qabanii kabachiisudha jedhan.
Tola ooltonni tumsa taasisaa jiraachuu ibsanii, mootummaanis daa'imman rakkoo akkanaa qabaniif tumsa taasisuutu irra jiraata jedhaniiru.
Dubartoonni dhiirota caalaa dhiibbaa dhiigaaf saaxilamoo ta'uu qorannoon tokko ifoomse.
Qorannoon kana dura taasifame tokko dhiironni dubartoota caalaa dhiibbaa dhiigaaf saaxilamoo ta'uu ifoomset ture.
Qorannoon Ameerikaadhaa tibba kana ifoome tokko ammoo dhiibbaan dhiigaa dhiirota caalaa dubartoota irratti akka heddummaatu ifoomsera.
Qorannoon kun namoota umriin isaanii waggaa 5 hanga 98 ta'an kuma 32 fi 833 irratti kan adeemsifame yoo ta'u, kanneen keessaa kumni 17 fi 733 dubartoota turan.
Bu'aan qorannichaa akka muul'isutti dhiironni umrii digdamaa keessa jiran dhiibbaa dhiigaa olaanaaf ni saaxilamu jedha.
Yaata'uutii dubartoonni umriin isaanii waggoota 40n keessa jiran ammoo dhiibbaa dhiigaa olaanaa qaban jechuun qorattoonni beeksisaniiru.
Dhiibbaan dhiigaa gadi aanaan koorniyaa lamaan irratti kan walfakkaatu ta'uun ibsameera.
Walumaa gala bu'aan qorannichaa akka ifoomsetti dubartoonni dhiirota caalaa dhiibbaa dhiigaa olaanaa qabu jechuun ibseera.
Qorannichi dubartoonni umrii ijoollummaan dhiibbaa dhiigaa olaanaa ta'e qaban hanga umriin isaanii dabalaa deemu dhukkuboota onnee fi ujummoo dhiigaaf kan saaxilaman ta'uu mul'iseera.
Waggoottan sadan darbanitti tajaajila fayyaa haadholii fi daa'immaniirratti fooyya'iinsi muul'ateera jedhe Ministeerri Fayyaa FDRI.
Piroojaktiin fooyyessa tajaajila fayyaa haadholii fi daa'immanii waggoottan sadan darban Dhaabbata Deeggarsaa Ameerikaatin hojjetamaa ture gamaaggamameera.
Piroojaktichi naannoo Oromiyaa, Amaaraa, Tigraayii fi naannoo Kibbaatti hojiirra oolaa tureera.
Hojichaan fooyya'iinsi muul'achuu ministeerichi eerera.
Piroojaktii Doolaara Ameerikaa miiliyoona dhibba 1 fi miiliyoona 20n, dhaabbilee fayyaa aanaalee 396 qaqqabuun danda'ameera.
Dhaabbanni Ingiliiz "KSJ" jedhamu hojjettoota isaa tamboo hin xuuxnef boqonnaa waggaa dabalataa kan laatu ta'uu beeksise.
Dhaabbatichi qajeelfama haaraa baasen hojjeettoota tamboo hin xuuxnee fi xuuxuu dhaabaniif boqonnaa dabalataa kan laatu ta'uu beeksiseera.
Dhaabatichi boqonnaa waggaarratti guyyoota dabalataa afur kan kennu ta'uu ibseera.
Hojjettoota dhaabbatichaa 11 keessaa walakkaan tamboo kan xuuxan yoo ta'u, qajeelfamichi ba'uun walqabatee hojjetaan tokko tamboo xuuxuu dhiisera jedhame.
Namni tokko guyyaatti daqiiqaa 10f tamboo yoo xuuxe waggaatti guyyoota 16 akka qisaasu ibsameera.
Itti gaafatamtoonni dhaabbatichaa qajeelfamicha kan baasan Jaappaan akkanaan bu'a qabeettii ta'uu isheetini jedhaniiru.
Qorannoo Faawundeeshiniin Onnee Ingiliizi bara Faranjootaa 2014 gaggeessen, namni tokko guyyaatti tamboo xuuxuuf daqiiqaa 10 yoo qisaase, Paawundii biiliyoona 8.4 dhabsiisa jedha.
Guyyaatti buna siinii afur dhuguun ulfaatina qaama hir'isuuf akka gargaaruu qorannoon takka ibseera.
Guyyaatti buna siinii afur dhuguun cooma qaama keessatti argamu akka hir'isu qorannichi ifoomsera.
Qorannichii namoota ulfaatina qaama olaanaa qaban 126 baatiiwwan ja'aaf  hordoffii taasisaa ture.
Baatii ja'aaf guyyaatti buna siinii afur namoonnii dhugaan coomni qaama isaanii keessatti argamu %4 hir'achuu danda'eera.
Kaafeeniin buna keessaatti argamu sirna buullaa'insa nyaataa saffisiisuun coomni qaama keessatti argaman akka hir'atuu ta'eera.
Qorattoonni kun argannoo isaanii mirkaneessuf qorannoon dabalataa akka isaan barbachisuu himaniiru.
Yuunivarsiitii Teeknikaa Daalaasitti argamu muummee barnoota fayyaa nyaataatti gargaaraa Proofeseraa fi Daayirektera sagantaa kan ta'an Saansaan gama isaaniin, bunni ulfaatinaa qaamaa fi coomaa kan hir'isu ta'uu himaniiru.
Abbaan warraa fi haati warraa Giddugala Yaala maseenumaa Koollejjii Yaala Miliniyeemii Hoospitaala Qiddus Phaawulositti yaala maseeenumaa hordofaa turan daa'ima argataniiru.
Abbaan warraa fi haati warraa kun erga gaa'ila dhaabbatanii waggaa torbaa ta'ullee daa'ima argachuu hin dandeenye.
Hospitaalichi waggaa dabarsine baatii Ebila irratti kan eegale hordoffii yaala giddugala maseenummaatti taasiseen daa'ima jalqabaa argachuu danda'aniiru.
Abbaan warraa fi haati warraa kun daa'ima argachuu kan danda'an yaala â€˜Intro vitro fertilization' kan jedhamuun yoo ta'u, baatii dhufanitti  haadhooliin 70 ta'an yaala kanaan daa'ima ni argatu jedhameera.
Waggoottan sadan darbanitti tajaajila fayyaa haadholii fi daa'immaniirratti fooyya'iinsi muul'ateera jedhe Ministeerri Fayyaa FDRI.
Piroojaktiin fooyyessa tajaajila fayyaa haadholii fi daa'immanii waggoottan sadan darban Dhaabbata Deeggarsaa Ameerikaatin hojjetamaa ture gamaaggamameera.
Piroojaktichi naannoo Oromiyaa, Amaaraa, Tigraayii fi naannoo Kibbaatti hojiirra oolaa tureera.
Hojichaan fooyya'iinsi muul'achuu ministeerichi eerera.
Piroojaktii Doolaara Ameerikaa miiliyoona dhibba 1 fi miiliyoona 20n, dhaabbilee fayyaa aanaalee 396 qaqqabuun danda'ameera.
Dubartoonni dhiirota caalaa dhiibbaa dhiigaaf saaxilamoo ta'uu qorannoon tokko ifoomse.
Qorannoon kana dura taasifame tokko dhiironni dubartoota caalaa dhiibbaa dhiigaaf saaxilamoo ta'uu ifoomset ture.
Qorannoon Ameerikaadhaa tibba kana ifoome tokko ammoo dhiibbaan dhiigaa dhiirota caalaa dubartoota irratti akka heddummaatu ifoomsera.
Qorannoon kun namoota umriin isaanii waggaa 5 hanga 98 ta'an kuma 32 fi 833 irratti kan adeemsifame yoo ta'u, kanneen keessaa kumni 17 fi 733 dubartoota turan.
Bu'aan qorannichaa akka muul'isutti dhiironni umrii digdamaa keessa jiran dhiibbaa dhiigaa olaanaaf ni saaxilamu jedha.
Yaata'uutii dubartoonni umriin isaanii waggoota 40n keessa jiran ammoo dhiibbaa dhiigaa olaanaa qaban jechuun qorattoonni beeksisaniiru.
Dhiibbaan dhiigaa gadi aanaan koorniyaa lamaan irratti kan walfakkaatu ta'uun ibsameera.
Walumaa gala bu'aan qorannichaa akka ifoomsetti dubartoonni dhiirota caalaa dhiibbaa dhiigaa olaanaa qabu jechuun ibseera.
Qorannichi dubartoonni umrii ijoollummaan dhiibbaa dhiigaa olaanaa ta'e qaban hanga umriin isaanii dabalaa deemu dhukkuboota onnee fi ujummoo dhiigaaf kan saaxilaman ta'uu mul'iseera.
Daa'imman taphootarraa (geemiirraa) fageessun guddina sammuusaaniif faayidaa olaanaa qabachuu qorannoon tokko ifoomse.
Daa'imman umuriin isaani hanga waggaa 5 ta'utti taphoota geemiirra fageessun kitaaba yoo dubbifneef guddina sammuu isaaniif garii akka ta'e qorannoon adda ba'eera.
Qorannoo Sinsinaat jedhamu giduugala daa'immaniirratti qo'annoo taasiseen, daa'imman bilbila sochootuu, laaptooppii fi koompiyuutaraa fi taphoota geemiirraa fageessuun kitaaba yoo dubbifneef guddina sammuu isaanii faayidaa qabachuu ibseera.
Giddugalichi qorannoo daa'immaan 47 irratt taasiseen, barnootaaf hanga ga'anitti daa'imman kitaabni dubbifamaafii guddatan yaada isaanii haala gaariin ibsachuu fi barnoota haala gaarii hordofuurratti olaanaa ta'anii argamaniiru.
Faallaasaatin guyyaatti sa'aatii lamaa oliif geemiiwwan garagaraa warren taphatan yaada ibsuu fi wantoota garagaraa adda baasu irratti bu'aa gadi aanaa muuldhisaniiru.
Chaayinaa keessatti Vaayirasii haaraa mul'ateen lubbuun namoota 4 darbe.
Vaayirasiin â€˜Koronaavaayiras' jedhamuu yeroo jalqabaaf Chaayinaa keessatti mul'ate kun namaa namatti kan darbuu fi sirna hargansuu namaa kan hubu ta'uun himameera.
Vaayirasichaan haga ammaatti namoonni afur du'uu isaanii hoggantoonni biyyattii beeksisaniiru.
Wayita ammaa magaalota gurguddoo Chaayinaa Beejiingii fi Sheenziin keessatti namoonni 200 ol ta'an Vaayirasichaan qabamuu isaanii gabaasonni garagaraa ibsaniiru.
Haaluma wal fakkaatun bulchiinsa Wiiyaan keessatti ogeessonni fayyaa 15 Vaayirasiichaaf saaxilamaniiru.
Namoonni Vaayirasiichaaf saaxilaman iddoo turti qofaatti laachufiin yaala fayyaa argataa jiraachuun himameera.
Ogeessonni fayyaa Ingiliiz akka himanitti lakkoofsi namoota Vaayirasii kanaan qabamanii kan Chaayinaan ibsiteen ol ta'a jedhaniiru.
Dhibeen kun bineensota irraa kan namatti daddarbudha jechuun Dhaabbati Fayyaa Addunyaa beeksiseera.
Vaayirasiin Chaayinaatti mul'ate caalmaatti biyyoota garagaraatti babaldhachuu akka danda'u ibsameera.
Yeroo dhiyoo as Vaayirasii haaraa Chaayinaa keessatti mul'ateen namoonni 9 du'aniruu.
Vaayrasichi haala amma jiru irra caalmaan babaldhachuu akka danda'us aanga'oonni Chaayinaa ibsaniiru.
Bulchiinsa Wiiyaan keessatti qorannoo taasifameen haga ammaatti namoonni 440 vaayrasichaaf saaxalamuun isaanii himameera.
Odeeffannoo wayita ammaa ba'aa jiru akka agarsiisutti magaalota Chaayinaa heedduu keessatti vaayrasichi babaldhateera.
Yeroo gabaabaa keessatti Vaayirasiin muldhate kun babaldhachuun lubbuu lammiilee hedduu miidhuu ni danda'a jechuun aanga'oonni biyyattii akeekkachiisaniiru.
Vaayrasichi Chaayinaan alatti biyyoota addunyaa garagaraatti ce'ee muldhachuun isaa ammoo yaaddoo biroo ta'eera jedhan.
Biyyoota kanneen keessaa Kooriyaan Kibbaa fi Taayilaand warreen eeramanidha.
Aanga'oonni kanneen vaayrasichi sadarkaa olaanaa irra waan jiruuf biyyattiin hordoffii ga'aa akka taasiftu ibsaniiru.
Qorannoo haaraan gosa kaansarii hunda yaaluu dandeessisu ifoome.
Sirna dhibee ofirraa ittisuu qaama namaa dabaluurratti qorannoon argame gosa kaansarii hunda yaaluu dandeessisa jedhameera.
Bu'aan qorannoo haaraa kun sirna dhibee ittisuu qaama namaa irratti argame fayyadamuun dhukkuboota kaansarii hunda yaaluu dandeessisa.
Dhiiga namaa keessatti kan argamu seeliin dhiigaa adiin â€˜Tii' jedhamu uumamaan kaansariin dhiigaa nama keessa akka hin jiraanne ni gargaara jedha qorannichi.
Seeliin â€˜Tii' jedhamu kun dhibee ittisuu fi qaama namaa keessaa kaansarii gosa garaagaraa dhiiga namaa keessa jiran sakatta'uu fi dhoorkuu ni danda'a jedhameera.
Garee qorattoota fayyaa Kaardiifiin kan ifoome qorannichi kaansarii sombaa, gogaa, dhiigaa, harmaa, kalee, kaansarii ulaa gadaamessaa kanneen biroo irratti argamanii fi kutaa yaalii keessatti ajjeesuun akka danda'amu himaniiru.
Haaluma kanaan dhibichaaf namni saaxilame dhiigni samuudaan fuudhamuun seelonni erga kutaa yaalii keessatti guddatanii booda qaama dhukkubsataa keessatti deebisuun gosa kaansarii hundaa ittisuun ni danda'ama jedhameera.
Argannichi haga ammaatti bineensota qofarratti yaliin taasifamaa jiraatus, nama irratti yaalii taasisuun dura mirkaneessaan ragaa akka barbaachisu himameera.
Maddi Vaayirasii Kooroonaa gosa Bofaa â€˜Kireet' fi â€˜Koobraa' jedhaman ta'uu akka danda'u ibsame.
Maddi vaayirasii haaraa qaama hargansuu namaa miidhuun ariitiin du'aaf nama saaxilu tibbana chaayinaatti argamee, gosa Bofaa baayy'inaan giddugala chayinaa fi Lixa Ardii Eeshiyaatti argamuu ta'uu danda'a jedhame.
Dhibeen kun dhuma baatii Sadaasaa bara Faranjoota 2019 giddugala Chaayinaa bulchiisa wiiyaanitti kan mul'ate yoo ta'u, ariitiin kutaa biyyaatti biroo fi biyyoota garagaraatti babal'achaa dhufee jira.
Dhibeen kun Ameerikaa fi biyyoota addunyaa garagaraatti babal'achaa kan jiru yoo ta'u, Chaayinaan magaaloota dhibichi keessatti mul'atan guutumaan guutuutti baballi isaanii akka cufamu gootee jirti.
Vaayirasiin kun Vaayirasii waggoottan 17n darbaniif giddugala Baha Eeshiyaatti lubbuu namoota hedduu galaafataa ture ta'uu saayintistoonni Chaayinaa qorannoo gaggeessaniin irra ga'aniiru.
Dhaabbanni Fayyaa Idila Addunyaas vaayirasii haaraa â€˜Kooroonaavaayirasii' jechuun maqaa moggaaseefii jira.
Dhibicha too'achuuf koreen yeroo ariifachiisaa fayyaa hawaasaa hundaa'uu isaa daayreekteerri  jeneraalaa Dhaabbata Fayyaa Idila Addunyaa Dooktar Teewediroos Adhaanoom beeksisaniiru.
Dooktar Teewediroos dhibicha to'achuuf tarkaanfiin Chaayinaan fudhachaa jiru gaarii ta'uu ibsuun, dhibichi daraan osoo hin babal'atin hojiin to'achuu fi ittisuu xiyyeeffannoo olaanaan hojjetamuu akka qabu hubachiisaniiru.
Hanga guyyaa kaleessatti namoota 571 dhibichaan qabaman keessa namoonni 17 du'uu fi namoonni 393 ammoo haaraan qabamuu Komishiniin Fayyaa Biyyaaleessa Chaayinaa beeksiseera.
Lammiileen Taayilaand, Jaappaan, Kooriyaa Kibbaa, Taayiwaanii fi Ameerikaa walii gala namoonni 8 dhibee kanaan qabamuu ibsameera.
Chaayinaa keessatti Vaayirasii haaraan Koronaa jedhamu lubbuu namoota 17 darbuu isaa aangawoonni tajaajiila eegumsa fayyaa biyyatti beeksiseera.
Lakkofsii namoota du'anii 9 ta'uun eega ibsamee booda al tokkoon 17 ga'e jedhama.
Angawoonni akka jedhanti duutii kun kutaa Chaayinaa Hubee keessatti kan dhaqqabee yoo ta'u namoonni 600 kutaalee biyyatti 13 keessatti Vaayirasii kanaan qabamuun isaanii ibsamee jira.
Vaayirasiin Chaayinaatti mul'ate caalmaatti biyyoota garagaraatti babaldhachuu akka danda'u ibsameera.
Yeroo gabaabaa keessatti Vaayirasiin muldhate kun babaldhachuun lubbuu lammiilee hedduu miidhuu ni danda'a jechuun aanga'oonni biyyattii akeekkachiisaniiru.
Vaayrasichi Chaayinaan alatti biyyoota addunyaa garagaraatti ce'ee muldhachuun isaa ammoo yaaddoo biroo ta'eera jedhan.
Hawasni dhiiga arjoomun lubbuu baraaruun ga'eesa akka ba'atu Tajaajjilli Baankii Dhiigaa Biyyoolessaa beeksise.
Tajaajjilli Baankii Dhiigaa Biyyoolessaatti Gaggeessan Garee Dhiiga Arjoomtotaa obbo Zalaalam Kaasaayee hanqina dhiigaan du'aatii haadholii, daa'imman, waldhaanamtoota yaala baqaqsanii yaaluu, miidhaa balaa tiraafikaa fi kanneen biroon dhufan dhiiga arjoomuun du'arra oluu akka qaban ibsaniiru.
Lammiin Itiyoophiyaa umurii 18 hanga 65 kiiloo 45 ol ta'e kamuu gara dhaabbatichaa dhufuun deeggarsa namummaa taasisuun ga'eesa ba'achuu akka danda'u obbo Zalaalam eeraniiru.
Dhaabbatichi karoora Baatii 6 %98 milkeessuu fi akka biyyaalessatti haalli dhiiga arjoomu sadarkaa gaarirra jiraachu ibsaniiru.
Namni kamuu Baatii sadiin dhiiga arjoomu akka danda'uu fi bilbila tolaa 8040 fayyadamuun bilbiluu akka danda'u himaniiru.
Miidiyaa, dhaabbileen amantii akkasumaas qamooleen dhimmisaa isaan ilaallatu hawasni dhiiga akka arjoomuniif hojii kakaasi akka hojjetan dhaabbatichi waamicha dhiyeessera.
Akka ibsa Dhaabbata Faayyaa Addunyaatti Vaayirasiin koroonaa vaayirasii bifa utaalloo yoo ta'u, utaalloo sadarkaa xiqqaarraa hanga miidhaa cimaa qaqqabsiisuu malutti vaayreesii babal'achuu danda'udha.
Vaayirasiin kun namaa fi bineeldota gidduutti kan daddarbudha.Fakkeenyaaf Vaayirasiin SARS adurreerraa gara namaatti darba jedhameet amanama.
Vaayirasiin MERS ammoo gaalarraa gara namaatti kan darbudha.Koroonaa vaayiras jechi jedhu jecha Laatiinii "Koroonaa" jedhurra kan dhufedha.
Akka ibsa Dhaabbata Fayyaa Addunyaatti mallattoolee infeekshinii kan qabu yoo ta'u, ho'inni qaama dabaluu, qufaasisuu, afuura kutuu fi rakkinoota hargaansuu mudachuu fa'i.
Vaayirasiin kun dhukkuboota cimaan nama ga'uu danda'u.Fakkeenyaf rakkina sirna hargansuu, kaleen hojii akka dhaabuu fi du'as kan qaqqabsiisudha.
Gabaasonni garagaraa akka muldhisanitti, akka dhibeen vaayirasii koroonaa itti uumamee beekkamuu yoo baateyyu, guyyoota 10 hanga 14 gidduutti kan uumame akka ta'e maddeen garagaraa ni addeessu.
Dhibeen kun dhuma baatii Sadaasaa bara Faranjoota 2019 giddugala Chaayinaa bulchiisa Wiiyaanitti kan mul'ate yoo ta'u, ariitiin kutaa biyyattii biroo fi biyyoota garagaraatti babal'achaa dhufeera.
Dhibeen kun Ameerikaa fi biyyoota addunyaa garagaraatti babal'achaa kan jiru yoo ta'u, Chaayinaan magaalota dhibichi keessatti mul'atan guutumaan guutuutti baballiin isaanii akka cufamu gootee jirti.
Tajaajilli geejjiba hawaasaa akka lakkoofsa biyyatti sa'aatii 10:00 irraa eegalee buufannii baaburaa fi xiyyaaraa imaltoota keessummeesuun muddaman duwwaa turan.
Qondaaltonni fayyaa biyyattii namoonni magaalicha jiraatan waan funyaanitti keewwatan irraanfatanii akka hin baane hawaasa akeekkachisaniiru.
Namoonni akka walitti hin qabamne gorseera.
Vaayirasiin noovil koornoo Itiyoophiyaatti miidhaa akka hin qaqqabbsiisne hojiin ittisaa fi to'annoo hojjetamaa jiraachuu Inistiitiyuutiin Fayyaa Hawaasaa Itiyoophiyaa beeksise.
Hojiin ho'ina qaamaa imaltootaa Buufata Xiyyaaraa Idil Addunyaa Booleetti adda baasuu eegalamuu Inistiitiyuutiin Fayyaa Hawaasaa Itiyoophiyaa beeksise.
Imaltoota gara Itiyoophiyaa seenaniif tajaajilli ho'ina qaamaa adda baasuu laatamuu eegaluu inistiitiyuutichatti ibsa har'a laaten beeksiseera.
Dhaabbanni Fayyaa Addunyaa Vaayirasiin noovil koornoo Muddee 21,2012 eegalee Chaayinaa naannoo Wuhaanitti mudachuusaa ifoomsera.
Sanaan boodas dhaabbatichi of eeggannaan akka taasifamu dhaamera.
Inistiitiyuutichi naannolee fi dhaabbileen qooda fudhattootaa ittisaa fi to'annichaaf qophii akka taasisan hojjechaan jira jedhameera.
Amma har'a Amajjii 15,2012tti waliigalaan namoonni 581 Vaayirasichaan qabamuun gabaafameera.
Namoonni 571 Chaayinaa qofarraa kan gabaafaman yoo ta'u, kanneen keessaa 26 lubbuun isaanii darbeera.
Chaayinaatti koronaavaayirasiin hanga ammaatti lubbuu namootaa 41 darbe.
Addunyaan waa'ee vaayirasii kanaa yaaddoo keessa seenuun, biyyoonni garagaraa ofeeggannoo taasisaa jiru.
Itiyoophiyaattis imaltoota biyya Chaayinaarraa dhufan irratti Buufata Xiyyaaraa idil addunyaa Booletti qorannoon taasifamu guyyootaan dura â€“ Amajjii 13 bara 2012 eegalameera.
Inistitiyuutin Fayyaa Hawaasaa Itoophiyaa dhimma vaayirasichaarratti ibsa Jimaata kenneen, "Dhimmicha of eeggannoon hordofaa turuu ibse.
Biyya keenyaaf haalli sodaachisaan tahe hin jiru," jedheera.
Daayrektarri olaanaa Institiyuutichaa Dooktar Eebbaa Abaata, "Namootni dhimmicharratti odeeffannoo barbaadan sarara bilbilaa 8335 irratti bilbiluun odeeffannoo argachuu danda'u," jedhaniiru.
Vaayrasichi yeroo ammaa kana biyyoota 10 keessatti kan uumame yoota'u, kanneen keessaa baayyinaan biyyoota Eshiyaadha.
Bu'uuruma kanaan Ameerikaa, Faransaay, Jaappaan, Taaylaand, Kooriyaa Kibbaa, Awustaaliyaa, Maalezhiyaa fi biyyoota biroo keessatti uumamu himameera.
Chayinaatti hanga ammaatti vaayirasichaan lubbuun namoota 41 yoo darbu, namoonni kuma 1fi 300 ta'an ammoo vaayirasichaan qabamaniiru.
Chaayinaan bulchiinsa Wiihaanitti guyyoota 6 keessaatti Hospitaala sadarkaa eeggate ijaartee xumuruuf akka ta'e beeksiifte.
Hospitaalli kun dhibee Vaayirasii koronaa yaaluuf kan tajaajilu jedhameera.Hospitaalli guyyoota 6 keessatti ijaarramuuf jedhu kun siree ciisichaa kuma 1 ol ofkeessaa qaba.
Hospitaalichi lafa hektaara kuma 25 irratti kan ijaarramu yoo ta'u hojiin bu'ura baasuu eegalameera.
Hospitaalli 2ffaan walakkaa baatii keessatti ijaarramee xumuramu kan biroos magaalicha keessatti eegalamuuf qophii irra kan jiru yoo ta'u, dhukkubsatoota kuma 1 fi 300 ol yeroo tokkotti keessummeessuu danda'a jedhameera.
Akka ragaan Komishinii Fayyaa Biyyaaleessa Chaayinaa mul'isutti Vaayirasiin Koroonaa bulchiinsa Wiihaan keessatti erga muul'atee namoota kuma 2 dhibichaan qabaman keessaa namoonni 56 du'aniiru.
Chaayinaatti sababa dhibee kanaan Hoteeloonni idila addunyaa 443 tajaajial dhaabaniiru.
Turistoonni miiliyoonaan lakkawwaman imala gara Chaayinaatti taasisan haqaniiru.
Guddina Diinagdee Chaayinaa keessaa hawwanni Turizimii % 11 qooda qaba.
Bara Faranjootaa 2018 keessa qofa Turistoonni miiliyoonni 62.9 Chaayinaa daawwataniiru.
Chaayinaatti hawwanni turizimii namoota miiliyoona 29 oliif carraa hojii uumee jira.
Kooriyaa Kibbaatti guyyaa takkaan namoonni 594 koroonaa Vaayirasiif saaxilamuun argamaniiru.
Guyyaa takkaan namoonni haaraan koroonaa Vaayirasiif saaxilaman 594 ta'uu giddugalli to'annoo dhukkubaa biyyattii beeksiseera.
Kanaafis haga ammaatti namoonni vaayrasichaaf saaxilaman kuma 2 fi 931 ga'aniiru.
Wayita ammaas vaayrasichi biyyattiitti sadarkaa olaanaan tatamsa'aa jiraachuu giddugalichi beeksiseera.
Kana malees Ameerikaa Kaalifoorniyaa fi bulchinsa Oreengoon keessatti namoonni vaayrasichaaf saaxilaman jiraachuunis ibsameera.
Dhaabbanni Fayyaa Addunyaa akka beeksisetti namoonni 59 vaayrasichaaf saaxilamaniiru.
Ka'umsasaa magaalaa Wuhaan kan taasise koroonaa Vaayirasiin addunyaarratti biyyoota 50 olitti muul'ateera.
Namoonni kumni 83 fi 650 vaayrasichaaf saaxilamaniiru.
Dabalataan guyyaa kaleessaa qofa biyyoota 6 keessatti mul'ateera.
Naannoo vaayrasichi itti muul'atetti gabaa aksiyoona idil addunyaarrattis gufuu ta'eera.
Dhaabbanni Fayyaa Addunyaas tamsa'inni vaayrasichaa sadarkaa olaanaarra jiraachuu ibseera.
Vaayirasii koroonaatiin qabameeran shakkamee tursa keessa kan ture bilisa ta'uun mirkanaa'uu Ministeerri Fayyaa FDRI beeksise.
Shakkamaan guyyoota shaniin dura Chaayinaa Beejiingii gara Itiyoophiyaa kan seene yammuu ta'u, amma qorannoon taasifamuufitti tursa galfamuusaa ministeerichi kaleessa beeksisuun isaa ni yaadatama.
Samuudaan isaa fudhatamee Inistiitiyuutii Fayyaa Hawaasaa Itiyoophiyaatti laabraatooriin hojjetameefira.
Bu'aa qorannichaatinis namichi shakkamee tursa keessa ture bilisa jedheera ministeerichi.
Itiyoophiyaatti namni tokko Vaayirasii Koroonaan shakkamee qorannoon taasifamaafi jiraachuu Ministeerri Fayyaa beeksise.
Shakkamaan kun Gurraandhala 15, 2012 chaayinaa gara Itiyoophiyaa dhufutu himame.
Yeroo ammaa iddoo yaalichaaf qophaa'e keessatti qorannoon godhameefi jira jedhame.
Itiyoophiyaatti hanga ammaatti namoonni 20 shakkamanii qorannoo taasifameen bilisa ta'uun isaanii mirkanaa'era.
Shakkamaan har'a iddoo turtii shakkamtootaa keessa gale kunis bu'aan isaa akkuma mirkanaa'een kan ifoomu ta'uu Ministeerich beeksiseera.
Dhibeen kun gara Itiyoophiyaa akka hin galleef mootummaan Itiyoophiyaa Chaayinaa waliin xiyyeeffannoo addaan hojjechaa jiraachutu ibsame.
Vaayirasiin Koroonaa yeroo ammaa addunyaarratti ariitiin babal'achaa kan jiru yoo ta'u, hanga ammaatti biyyoota 50 ol keessatti muul'ateera.
Piroojaktiin qulqullina marsaa laguu manneen barnootaa qabxii shamarraniirratti fooyya'iinsa agarsiisaa jiraachuu Ministeerri Fayyaa beeksise.
Harcaatii shamaranii hambsisuuf manneen barnootaa keessatti Piroojaktoonni qulqullina marsaa laguu erga eegalanii harcaatiin shamarranii xiqqaachaa dhufutu himame.
Dhaabbilee deeggartootaa waliin hojii qindoominaan hojjetameen bu'aa jajjabeessan argamu ibsameera.
Akka fakkeenyaatti godina Wallagga Bahaa mana barumsaa sadarkaa 1ffaa Tokkummaa aanaa Jimmaa Arjootti harcaatiin bara 2008 %9.1 irra ture bara 2012tti % 1.8tti gadi bu'eera jedhame.Barattoonni shamarranii mana barumsa kanaas dhiibbaan sababa marsaa laguun isaanirra ga'aa ture erga Piroojaktiin kun hojiirra oolee furamuufii himaniiru.
Piroojaktiin qulqullina marsaa laguu manneen barnootaa kun barattoonni durbaa qabxii fooyya'a akka galmeessaniif gumaachaa olaanaa taasisuu isaa barsisoonnis ragaa ba'aniiru.
Mana barumsaa kana keessatti barattoottin shamarrannii sadarkaa 1ffaa â€“ 10ffaa qabachuu isaanii ibsaniiru.
Shamarraan marsaa laguu arganiif meeshaaleen qulqullina marsaa laguu bilisaan kan laatamu yoo ta'u, gorsi addaa fi tajaajiloonni garaagaraas ni kennamaaf jedhame.
Piroojaktii kana caalmaatti babal'isuuf hawaasa barnootaa waliin hojjetamaa jiraachuu ragaan Ministeera Fayyaarraa argame ni muul'isa.
Wiirtuun Yaala Sammuu Birrii miiliyoona 4.2 ijaarame ebbifame.
Moora Hoospitaala Speeshaalaayizdii Sammuu Qidduus Amaanu'eel keessatti Birrii miiliyoona 4.2 kan ijaarame Wiirtuun Yaala Sammuu wallaansa tasaa fi tajaajila daa'immanii fi haadholii laatu ebbifameera.
Hoospitaalli Speeshaalaayizdii Sammuu Qidduus Amaanu'eel erga hundaa'ee waggaa 80 lakkoofsiseera.
Hoospitaalichi kanaan dura haadholii fi daa'immaniif tajaajila laataa kan ture yoo ta'u, haalli kennna tajaajilichaa kuta tokko qofa keessatti waan ta'eef dhiibbaa qaba ture jedhameera.
Hoospitaalichi guyyaatti dhukkubsattoota sammuu 580, waggaadhan ammoo kuma dhibba 1 fi kuma 20 fi 120f tajaajila laachaa akka jiru hoji gaggeessaan hoospitaalichaa obbo Ida'oo Faajjii himaniiru.
Baasii ijaarsa guutuu giddugalichaa kan uwwise Faawundeeshinii Heeniikan Afrikaa ta'uun ibsameera.
Yuunvarsiitin Jimmaa Staarkeey Hiiriing Faawundeeshin, Piroojaktii Kaataraaktii fi Tajaajila Viizhin Keer Itiyoophiyaa waliin tajaajila yaala bilisaa laachufi.
Tajaajila yaala bilisaa kanaan namoota rakkoo dhageettii qabaniif meeshaan deeggarsa dhageettii gurraa dabalu bilisaan ni kennama.
Deeggarsicha dhaabbataa Staarkeey Hiiriing Faawundeeshin jedhamuu fi giddugala yaalaa fayyaa Yuunivarsiitii Jimmaa waliin ta'uun bilisaan ni laatu.
Arjooma meeshaa kanaan namoonni rakkoo dhageettii qaban 1000 ta'an fayyadamoo ni ta'u jedhameera.
Namoonni rakkoo dhageetti qaban naannichatti argaman Bitootessaa 2 haga 3, 2012 mooraa guddicha Yuunivarsiitii Jimmaatti argamuun tajaajilicha argachuu akka danda'an ragaan yuunvarsiiticharraa arganne ni muul'isa.
Dabalataan ammoo namoota dhibee ijaa qabaniif koolleejjiin mummee fayyaa Yuunvarsiitii Jimmaa, Piroojaktii Kaataraaktii fi Tajaajila Viizhin Keer Itiyoophiyaa waliin ta'uudhan tajaajila laachufi.
Wallaansichi bilisaan kan laatamu yoo ta'u, yaala baqaqsanii wallaanuu mooraa ijaatu laatama.
Tajaajilli bilisaa kun namoota 500 ta'aniif, Gurraandhala 29 haga Bitootessa 5, 2012tti laatama.
Dhibeen kun dhuma baatii Sadaasaa bara Faranjootaa 2019 giddugala Chaayinaa bulchiisa Huubeyitti kan mul'ate yoo ta'u, ariitiin kutaa biyyattii biroo fi biyyoota garagaraatti babal'achaa dhufeera.
Vaayirasiin kun erga qaama namaa seenee booda guyyota 2 hanga 7 gidduutti mallattoo argisiisuu eegala.
Walumaa galatti namoota vaayirasiin kun qaama isaanii seene keessaa hanga %95 ta'an hanga guyyaa 10tti mallattoo argisiisuu eegalu.
Vaayirasiin kun erga sirna hargansuu namaa hubee booda mallatoolee akka: ho'iinsa qaamaa, qufaa, hol'achiisuu, qaama caccabsuu, laphee gubaa fi mataa dhukkubbii argisiisuu eegala.
Vaayirasii koronaa akkamiin ofirraa ittisuu dandeenyaa gaaffi jedhuuf ; Harka keenya saamunaa fi bishaan qulqulluun dhiqachuu.
Harka hin dhiqamiiniin ija keenya, afaan keenyaa fi funyaan keenya tuttuqquu dhiisuu.
Nama dhukkuba kanaan qabametti baay'ee siquu dhiisuu.
Yoo dhukkubsanne, yoo qufaanu yoo argame haguuggii afaanii godhachuu, yoo sun dhabame ammoo afaan keenyaa fi funyaan keenya huccuudhan haguugnee qufa'uu.
Naayijeeriyaatti namni yeroo jalqabaaf vaayraasii koroonaaf saaxilamee argameera.
Namicha lammii Itaalii yoo ta'u, Miilaan irraa guyyoota lama duraa Naayijeeriyaatti akka deebi'e Ministirri Fayyaa Naayijeeriyaa Osaagee Ihaanir beeksaniiru.
Bu'aan qoraannoo yaalaa fayyaa isaa akka agarsiisutti dhukkubsatichi mallattoolee hamaaf isa saaxilu hin qabu jedhameera.
Namni kun erga Naayijeeriyaa seenee namootattii dabarseera yoo ta'eef, hojiin namoota adda baasuu raawwataa turre jedhan.
Namichii Vaayirasichaan saaxilamee kun nama biyyoota Sahaaraan gaditti jiraniif isa jalqabaati jedhameera.
Maanguddoon lammii Yuukreen du'anii sa'aati 10 booddee lubbuu horatan.
Maanguddoon lammii Yuukreen umuriin isaanii 83 ta'e, lubbuun isaanii darbuu ogeeyyiin fayyaa fi poolisiin erga mirkaneessanii sa'aatii 10 booddee lubbuu horatan jedhame.
Maanguddoon kun torbee darbe mana isaaniitti lubbuun kan darban yoo ta'u ogeeyyiin fayyaa fi poolisiin afuura baafachuu akka dhaabanii fi akka lubbuun isaani darbe mirkaneessuun maatiin isaani sirna awwaalchaaf qophii eegalu.
Haata'utii, isa boodde wanti ta'e nama hunda rifaasise.
Maanguddoon du'aniru jedhamee sa'aati 10 booddee luubbuun jiraachuu isaanii mallattoon mul'isan argamuu fi isaa booddee guutummaatti bayyanachuu eegalan.
Ogeessonni fayyaa ta'iin akka kanaa isaan qunnamee akka hin beekne himaniiru.
Dhumarratti maanguddoo kana maaltu akka isaanitti mul'ate yoo gaafatan "Mootummaa waaqatu ture.
Abbaa kiyya waamee,  asitti argamuun isaaf salphaa akka hin taane gaafachuufan ture, akka wal agarruf yaade, ija kiyya banadhee yoon ilaalu garuu ogeessonni fayyaa uffata adii uffatanii turan.
Afrikaatti biyyoonni sadi Vaayirasii koroonaaf carraa saaxilamuu olaanaa akka qaban qorannoon idil addunyaa tokko ifoomse.
Akka ibsa qorannoo kanaatti Gibtsi, Aljeeriyaa fi Afrikaan Kibbaa Vaayirasii koroonaan saaxilamuuf carraa olaanaa qabu jedhameera.
Gama biraatin Itiyoophiyaa, Naajeeriyaa, Sudaan, Keeniyaa, Taanzaaniyaa, Angoolaa fi Gaanaan ammoo biyyoota Vaayirasii koroonaan carraa saaxilamuu gadi aanaa qaban ta'uu qorannoon kun akeekera.
Akka qorannoo kanaatti Vaayirasiin kun yeroo ammaa saffisaan tatamsa'aa fi lubbuu namoota hedduu galaafata.
Dawwaan dhibee kanaa hanga ammaatti argamuu dhabuun ammoo biyyoota addunyaaf yaaddoo guddaa ta'uun ibsameera.
Akka qorannoon meedikaalaa â€˜CILANSA' jedhamu ifoomsetti namoonni dhibichaan du'an hir'ataa dhufuunis tatamsa'inni isaa ammas sadarkaa yaaddeessaa irra jira jedha.
Dhibee kanaan hanga ammaatti namoota kuma 77 fi 658 qabaman keessaa namoonni kumni 2 fi 663 du'aniiru.Finfinnee, Gurraandhala 18, 2012 (FBC) â€“ Vaayirasiin koroonaa ariitiin babal'achaa jiraachuun ibsame.Aljeeriyaan, Gibtsitti aanuun Afrikaatti biyya lamaffaa aardichaa Vaayirasiin keessatti mul'ate taatetti.Vaayirasiin koroonaa Aljeeriyaatti mul'ate kun Xaaliyaanirraa dhufuu isaa biyyattiin beeksifteerti.Aljeeriyaa dabalatee biyyoota akka Oostiriyaa, Krooshiyaa fi Swiizarlaanditti namoonni Vaayirasii kanaan qabaman namoota Xaaliyaanirraa dhufanii jedhame.Xaaliyaanitti namoota 322 dhibichaan qabaman keessaa namoonni 11 du'aniiru.Iraanittis itti aanaan ministira Ministeera Fayyaa biyyattii dhibee kanaan qabamuutu dhaga'ame.Iraanitti namoota dhibichaan shakkaman 95 keessaa namoonni 15 du'aniiru jedhame.Itti aanaan ministira Ministeera Fayyaa biyyattiis dhibichan erga shakkamanii iddoo yaala addaa keessa jiraachuun ibsameera.Giddugala Bahaatti weerarri dhibee kanaa sadarkaa hammaataarra yoo ga'u, meeshaaleen yaalaa dhibichaaf oolan hanqinni mudachuutu himame.Miseensonni mana mare seera baaftootaa biyyattii magaalaa Qulqulluu Quumitti namoonni 50 dhibee kanaan du'uu ifoomsanis mootummaan biyyattii garuu dhugaa jedhee fudhachuuf kan isa rakkise ta'uu ibseera.Chaayinaatti ogeeyyiin yaalaa kumni 3 ol dhibee kanaan qabamaniiru.Kooriyaa Kibbaattis namoota 977 dhibichaan qabaman keessaa namoonni 10 du'aniiru jedhame.Waliigalaan hanga guyyaa kanaatti namoota kuma 80 fi 343 dhibichaan qabaman keessaa namoonni kumni 2 fi 703 du'aniiru.Finfinnee, Gurraandhala 16, 2012 (FBC) â€“ Itiyoophiyaanonni Chaayinaa bulchiinsa Huubeeyitti baratan, Vaayirasii koroonaaf hin saaxilamne jedhame.
Itiyoophiyaanonni 311 Chaayinaa bulchiinsa Huubeeyitti dhaabbilee barnootaa argaman 24tti barnoota isaaanii hordofaa jiru.
Itiyoophiyaatti Imbaasiin Chaayinaa ibsa baasen akka beeksisetti, barattoonni yuunvarsiitii bulchiinsa Wuhaanii fi magaalota kaanitti barnoota isaanii hordofaa jiran vaayrasichaaf hin saaxilamne.
Barattoonni boqannaaf gara Itiyoophiyaa dhufan yuunvarsiitota isaanii waliin qunnamtii akka itti fufan dhaamera.
Yaata'uutii odeeffannoo dabalataa amma ifoomsutti gara yuunvarsiitii akka hin deebine akeekera.
Barattoota biyyattiitti argamaniif maaskii fi deeggarsi biroon taasifamaafii jira jedhameera.
Biiroon Eegumsa Fayyaa Oromiyaa Niiwuzarlaand irraa deeggarsa Birrii biiliyoona 1.9 argate.
Biiroon Eegumsa Fayyaa Oromiyaa deeggarsa argameen meeshaalee yaala fayyaa bituuf Dhaabbata Dhiyeessii Idil Addunyaa â€˜Proojak EN' waliin waliigaltee mallatteessera.
Deeggarsichi bittaa meeshaalee yaalaa addaddaaf kan ooludha.
Dhaabbilee fayyaa godina Qeellam Wallaggaa, Wallagga Lixaa, Wallagga Bahaa fi godina Horroo Guduruu Wallaggaa keessatti argaman keellaawwan fayyaa 514,  buufataalee fayyaa 130, buufataalee fayyaa 16 sadarkaan isaanii ("CEMONC") ol guddatan, hoospitaalota haaraa 2 fi baankii dhiigaa 1 warren  ("ORIO project boosting maternal and child health in Wollega") jalatti hammatamaniif meeshaaleen yaalaa bituun dhiyeessuuf dhaabbaticha waliin waliigalteen mallatteeffameera.
Naannoon Oromiyaa tumsichaaf kan filatamte fayyaa haadholii fi daa'immaniirratti hojiilee hojjetteen bu'aa olaanaa argamsiisteni.
Yidnaqaachaw Haaylamaariyaamtu gabaase.
Iraan sodaa vaaryasii koroonaaf manneen barnootaa fi giddugala aadaa cufteetti.
Iraan iddoo Vaayirasiin koroonaa itti mul'atetti kan argaman manneen barnootaa fi giddugalli aadaa akka cufamaniif murteessuun ishii dhaga'ameera.
Vaayrasichi jalqaba kan muul'ate Chaayinaa bulchiinsa Hubeey magaalaa Wuhaanitti yammuu ta'u, wayita ammaa biyyoota addunyaa garaagaraattis mul'ataa jiraachuu ragaan ni muuldhisa.
Wayita ammaa Iraan bulchiinsa Maarikaazitti Vaayirasichaan lammileen biyyatti 8 du'uu isaanii Ministeerri Fayyaa biyyichaa beeksiseera.
Nammoonni vaayrasichaaf saaxilaman ammoo 43 ga'aniiru jedhamee.
Kanarratti hundaa'uun biyyattiin bakka vaayrasichi itti mul'ate manneen barnootaa fi giddugalli aadaa garaagaraa akka cufamaniif murteessiteetti.
Kanarra darbees Pireezedaantiin biyyattii Hasan Ruuhaaniin tamsa'ina vaayrasichaa ittisuuf giddugalli to'annoo biyyaalessaa akka dhaabbatuuf ajaja dabarsaniiru.
Gama biraatin ammoo Iraanitti lakkoofsi lammiilee Vaayirasichaan qabamanii dabaluu irratti hundaa'uun, Tuurk, Afgaanistaanii fi Paaksitaan daangaa biyyattif murteessoo ta'an cufuun himameera.
Chaayinaatti wayita ammaa nammoonni Vaayirasichaan du'an kuma 2 fi 592 ga'eera.
Kooriyaa Kibbaatti ammoo guyyaan lakkoofsi namoota Vaayirasichaan qabamanii dachaan dabalaa jiras jedhameera.
Kooriyaan Kaabaa Vaayirasii koroonaa sodaachuun lammiilee biyyoota garagaraa 380 gara bakka turtiitti galchite.
Gara bakka turtiitti kan fudhataman baayyeen diipiloomaatota lammiilee biyya alaa yoo ta'an, buufata magaalaa Piyoongiyaangitti argamu keessa akka turan ni taasifama jedhameera.
Lammiileen biyya alaa 200 ta'an sababa Vaayirasii koroonaan baatii tokko keessatti mana jireenya isaanii keessaa akka ba'an ta'eera.
Kooriyaa Kaabbaatti namni Vaayirasii koroonaan qabame jiraachuu ragaan ibsu hanga ammaatti hin argamne.
Haata'utii, ollaa ishee Kooriyaa Kibbaatti Vaayirasichaan namoonni 7 yoo du'an, namoonni 763 ammoo Vaayirasii koroonaan qabamaniiru.
Biyyoonni sirna fayyaa cimaa ijaaruu akka qaban daayreektarri olaanaa Dhaabbata Fayyaa Addunyaa Dooktar Teediroos Adihaanoom dhaamaniiru.
Biyyoonni Afrikaa weerara koroonaa Vaayirasii ittisuuf odeeffaannoo wal jijjiirraa taasisaanii fi deebiin hatattaamaan keennaa jiran onnachiisaa ta'uu dura ta'aan Koomiishinii Gamtaa Afrikaa Muusaa Faqii ibsaniiru.
Iddoo argama vaayraasichaa kan taatee Chaayinaatti biyyoonni Afrikaa 13 daandii garagaraan walitti dhufeenya waan qabaniif haalaa olaanaan vaaysaarichaaf saaxilamoo ni ta'u jedhaniiru.
Kanaafis biyyoonni sirna fayyaa cimaa ijaaruu akka qaban daayreektarri olaanaa dhaabbatichaa Dooktar Teediroos Adihaanoom himaniiru.
Tamsa'ina vaayrasichaa fi ittisa isaarraatti ministiroonni fayyaa biyyoota Afrikaa garaagaraa fi hoggantoonni gamtaa Afrikaa waliin mari'ataa jiru.
Waliigalteen uwwisa waliin ga'iinsa fayyaa dabaluu dandeessisu mallatteeffameera.
Ministeerri Fayyaa fi Dhaabbanni Fayyaa Addunyaa waliigaltee uwwisa fayyaa dabaluu waliif mallateessaniiru.
Waliigalticha ministir deettaan Ministeera Fayyaa Dooktar Liyaa Taaddasaa fi bakka bu'aan Dhaabbata Fayyaa Addunyaa Dooktar Baawreemaa Haamaa Saamboo waliif mallatteessaniiru.
Sirna mallattichaarratti uwwisa waliin ga'iinsa fayyaa addunyaa, tajaajila yaala balaa tasaa fi fayyaan badhaadhuu fi karaa hojimaata fayyaa cimsuun danda'amurratti waliigalteef tumsaan akka hojjeetan ibsaniiru.
Haaluma wal fakkaatun Dhaabbanni Fayya Addunyaa Vaayirasii koroonaa dursanii ittisuuf of eeggannoo taasisuun akkasumas balaa tasaa wallaanuuf meeshaalee fayyaa deeggarsaa taasiseera.
Meeshaaleen fayyaa deeggarsaan laataman tilmaama Doolaara Ameerikaa kuma 43 olii qabu jedhameera.
Meeshaaleen kunneenis hojiirratti nageenya ogeessota fayyaa eeguuf kan gargaaruu ta'u ragaan ministeericharraa argame ni muul'isa.
Dhukkubsattoota Vaayirasii koroonaa wallaanuuf haaldureen xumuramaa jiraachuun himame.
Hospitaalli Ispeeshaalaayizdii Qidduus Pheexroos dhukkubsattoota Vaayirasii koroonaaf wallaansaa fi hordoffii olaanaa barbaadan simatee wallanuuf haalduree xumuraa jiraachuu beeksiseera.
Hospitaalichi Vaayirasiin koroonaa tasa gara biyyaa yoo gale dhukkubsattoota vaayrasichaaf saaxilaman simaatee yaaluuf Ministeera Fayyaan filatamuunsaa ni yadatama.
Kanaafis hoospitaalichi meeshaalee yaalaa fi giddugala turtii dhukkubsattoota 5 adda baasuun qopheessuusaa hoji gaggeessaa olaanaan hoospitaalichaa Dooktar Taammiruu Asaffaa ibsaniiru Haaluma kanaan kutaa addaa keessa kan hojjetan hojjettoota 40 dhimma Vaayirasichaan walqabatee fi of eeggannoo duraaf leenjiin hubannoo uumuu keenamaa jira jedhaniiru.
Hoospitaalonni Finfinneetti argaman 13 daandii qilleensaa Itiyoophiyaa fi buufata baaburaa keesssatti kan hojjetan hojjettota kuma 5 vaayrasichaa duursanii ittisuuf alkoolii harka qulqulleessu, kutaa qorichaa filuun qorichoonni rabasamuu ragaan fuulaa Feesbuukii hospitaalichaarraa argannee ni mul'isa.
Ameerikaa Niiwuyoorkitti sareen tokko kubbaa dirree teenisii ja'a yeroo tokkotti afaan keessatti qabachuun riikardii haaraa galmeesse.
Sareen umurii waggaa ja'aa Finiilii jedhamu kubbaawwan dirree teenisii gargaarsa namaa malee afaan keessa godhachu danda'eera.
Sarichi yeroo umurii waggaa lamaarra eegaluun shaakkalli taasisaa akka tures himameera.
Tibbana kubbaawwan dirree teenisii ja'a yeroo tokkotti affaanitti qabachuun riikardii haaraa galmeessu danda'eera.
Warreen saricha guddisaan maqaa sarichaa galmee dinqisisoo addunyarratti galmeesisuuf yaalli taasisaniiru.
Kanaan dura bara Faranjoota 2003 sareen Teeksaasitti argamu tokko kubbaa dirree teenisii shan afaanitti qabachuun riikardii haaraa galmeessun isaa ni yaadatama.
Itiyoophiyaatti waggaan dubartoonni kuma 5 ol dhukkuba kaansarii hulaa gadameessan du'aaf akka saaxilaman ibsame.
Waltajjiin Kaansarii hulaa gadameessaa ilaalchisuun hayyoonni damichaa, ministeerri fayyaa akkasumas qamoolee tumsitoota biroo kan hirmaachise gaggeefama jira.
Waltajjichaan dhukkubsattooni dhibichi sadarakaa olaanarra erga ga'e gara mana yaalaa kan dhufan yoo ta'u dhukkubichi haala gaddisiisaan babal'achaa jiraachun ibsame.
Kanaafis sababni hanqina hubannoo, damicharratti meeshaaleen yaalaa hanqachuu fi hojii qorannoof deeggarsa barbaachisu taasisuu dhabuun dhukkubicha ittisuun akka hin danda'amne ibsame.
Waggaan dhukkubichaan namoota du'an malee dhukkubsattoonni kuma 7 akka galmaa'an ibsameera.
Nyaanni madaalawaa hin taanee fi jijjiiramni qabeenya qilleensaa daa'imman irratti sodaa umeera jechuun Dhaabbanni Motummoota Gamtoomanii beeksiseera.
Dhaabbanni Mootummota Gamtooman, dhaabbata fayyaa addunyaa fi garee â€˜Lancet Medical Journal' waliin gabaasa baasaniin daa'imman baqattummaan addunyaarra jiraatan irratti jijjiirramni qabeenya qilleensaa fi nyaatni madaalawaa hin taane sodaa guddaa akka ume himaniiru.
Gabaasichi biyyoota 180tti qorannoo isaa gaggeessera.
Waggoota kurnan arfan darbanitti furdina hammaa olii fi dhugaatiin alkoolii daa'imman hedduurratti ni mul'ata jedhameera.
Akka gabaasichaatti daa'imman giddugala Rippaabilika Afrikaa, Chaad, Soomaaliyaa, Niijerii fi Maaliin sodichaaf saaxilamoo ta'uu ibseera.
Faallasaatin ammoo daa'imman Noorweey, Kooriyaa Kibbaa fi Niizarlaanditti argaman sodicha jala warreen bilisa ba'anidha jedhameera.
Yuunvaarsiiti Koolleejjii Landan keessatti daayreektara â€˜Globaal Health' kan ta'anii fi idil addunyaatti dhaabbile fayyaa daa'immaniirratti qorannoon kan hojjetan Piroofeesar Antooniyoo Kaasteelloo gama isaanitiin, ammas ta'e gara fuula duraatti biyyi fayyaa daa'immanii hin eegne jiraachuu dhabuun ergaa isaa ciimaa ta'uu ibsaniiru.
Inistitiyuutiin Fayyaa Hawaasaa Itiyoophiyaa vaayrasin koroonaa gara Itiyoophiyaa akka hin galleef qamni dhimmi isaa isaan ilaallatuu fi hoggantoonni naannoo of eegannoo barbaachisu taasisuu akka qaban beeksise.
Manni maree bakka bu'oota ummataa koree dhaabbii dhimmoota dubartootaa, dargaggootaa fi hawaasummaa giddugala qindeessa deebii balaa taasaa inistitiyuutichaa daawwateera.
Dhukkubni vaayrasi koroonaa gara biyyatti akka hin galleef hojii ittisaa taasifama jiru ilaalchisee daayrekatarri olaanaan inistitiyuutichaa Dooktar Eebbaa Abaataa ibsaniiru.
Wayita kana Dooktar Eebbaan qamni dhimmi isaa isaan ilaallatuu fi hoggantoonni naannoo of eegannoo barbaachisu taasisuu akka qaban himaniiru.
Chaayinaan ergaa weerarrii koroona vaayraasii mul'atee boodaa bu'aa qorannoo guddaadha jedhame ifoomsiteerti.
Qorinichaan maanguddoonni fi dhukkubsatonni vaayraasii koroonaaf caalmaatti saaxilamoo ta'u ibsameera.
Chayinaatti giddugalli dhibbee to'atuu fi ittisuu akka ifoomseetti, %80 ol maanguddoonni fi dhukkubsatoonnii weerara vaayraasichaaf saaxilamoo ta'u himaniiru.
Dabalataan ammoo ogeeyyoonni fayyaa fi hojjeettonni vaayraasichaaf caalmaatti saaxilamoo ta'uus qoranichii ni mul'isa.
Daayrakteraa hoospitalaa Wuhaan Liizuu Zuumiing umrii waggaa 51 Vaayirasichaan du'uus yaadachisaniiru.
Bulchinsii Huubeey weeraraa Vaayirasichaan hedduu miidhaama jiraachuu himameera.
Naannichatti amentaan du'aa %2.9 yoo ta'u naannoolee biyyoota garagaaratti ammoo %0.4 qofa ta'u qoranichi ifomseera.
Walumagala ameentaan namoota du'anii %2.3 hir'ataa jiraachuu qoranichi ibseera.
Hoggantoonni biyyaattis nammoonnii kumni 12 ta'an vaayrasichaa dandamataniiruu jechuun ibsaniiru.
Afrikaatti dhukkubsataan jalqabaa Vaayirasii Koroonaa Gibtsitti argamuu isaa mirkanaa'e.
Gibtsitti namoota dhibichaan shakkaman keessaa namni tokko dhibee kanaan qabamuun isaa mirkanaa'eera.
Afrikaatti dhukkubsataa jalqabaa ta'uunis himameera.
Namni dhuunfaan kun lammii biyya alaa ta'uu Ministeerri Fayyaa Gibtsi beeksiseera.
Lammii biyya kamii akka ta'e garuu hin ibsamne jedhame.
Ministeerichi dhibeen kun biyyattiitti mul'achuu isa Dhaabbata Fayyaa Addunyaaf gabaasuun, hospitaala tokko keessatti foo'amee hordoffiin godhamaafii jiraachuu ifoomseera.
Biyyoota Afrikaa Chaayinaa waliin hariiroo cimaa qaban keessatti dhibee kun mudachuu akka danda'u ogeeyyiin fayyaa akeekkachiisaa turuutu ibsame.
Gamtaa Afrikaatti Komishiniin Giddugala Ittisaa fi Too'annoo Dhibee guyyaa kaleessaa ibsa laateen hanga Gurraandhala 6, 2012tti aridicha keessatti namni tolkkollee dhibee kanaan kan hin qabamne ta'uu ibsuun isaa kan yaadatamuudha.
Weerara dhibee kanaan hanga guyyaa kanaatti namoonni kumni 1 fi 500 du'uun ibsameera.
Weerara dhibee gifiraa godinaalee Oromiyaa 12tti mudate ittisuu fi to'achuuf hojjetamaa jiraachuu Biiroon Fayyaa Oromiyaa beeksise.
Dhibeewwan daa'imman miidhanii fi du'aaf saaxilan keessaa tokko gifira yookin shifteedha.
Biirichatti daayreektarri hoggansa balaa tasaa fayyaa hawaasaa, qo'annoo fi qorannoo fayyaa obbo Gammachuu Shuumii akka beeksisanitti,dhibeen gifira kun Oromiyaa godinaalee 12 fi aanaalee 58 keessatti muul'ateera.
Ji'oottan torba gidduuttis namoonni 6000 ol ta'an dhibichaan qabamuusaanii ibsaniiru.
Yeroo ammaa kanattis dhibeen kun aanaalee 14 keessatti bifa weeraraan muul'achuusaatin talaalliin kennamaa akka jiru himaniiru.
Hawaasnis mallattoolee dhibichaa kanneen akka ho'ina qaamaa olaanaa, fuulaa fi qaamarratti mallattoon bahuu, dhangala'aan fuunyaanirra yaa'uu, ijji diimachuu, qufaasisuu fi kanneen kana fakkaatan wayita arganitti daa'imman hatattamaan gara buufata fayyaa geessuu akka qaban hubachiisaniiru.
Daa'imman dhibee kanaan qabaman hataattamaan wal'aansa hin argatan yoo ta'e, ijji baduu, gurri duuduu, sombaa fi kalee miidhamuun hanga du'aatti geessuu akka danda'u Gaazexaa Bariisaa gabaasera.
Afrikaa keessatti hanga Gurraandhala 6, 2012tti namni Vaayirasii Koroonaan qabame tokkollee kan hin jirre ta'uu gamtaa Afrikaatti daayreektarri ittisaa fi too'annoo dhibee Dooktar Joon Nikeengaasoong himaniiru.
Daayreektarichi Vaayirasii Koroonaa ilaalchisee ibsa laataniiru.
Dooktar Joon Nikeengaasoong hanga guyyaa kanaatti namoonni dhibichaan shakkaman 51 ta'uu ibsuun, qorannoo taasifameen hundi isaanii bilisa ta'uu mirkana'eera jedhan.
Maddi ka'umsa Vaayirasii Koroonaa hanga ammaatti qabatamaan kan hin beekkamne akka ta'es ibsaniiru.
Akka ragaan Dhaabbata Fayyaa Addunyaarraa argame mul'isutti hanga ammaatti namoota kuma 48 fi 10 Vaayirasichaan qabaman keessaa namoonni kumni 1 fi 383 du'aniiru.
Magaalaa Finfinneetti balfi gogaan tooniin kumni 17 fi 840 walitti qabamuun deebi'ee hojiirra ooluu isaa ibsameera.
Eejansiin Bulchiinsa Balfa Gogaa Magaalaa Finfinnee qaamooleen damee kanarratti bobba'an balfa gogaa seeraan walitti qabuun deebisanii hojiirra oolchaan Birrii miiliyoona 52.5 galii argachuu isaanii beeksiseera.
Waldaaleen sharikaa mootummaan qulqullinarratti gurmeesse 74 fi dhaabbileen 40 ta'an ammoo bu'aa qabeessumma isaa hubachuun dhuunfaan gurmaa'anii hojjetaa jiru jedhame.
Balfa gogaarraa xaa'oon baayoo gaasii uummamaa, aannisaan, faayaaleen garaagaraa, qaruuraan bishaan haylaandii fi lallaaafaa hojjetamaa jiraachuu Eejansichi ibseera.
Gama biroon magaalichaatti interpiraayizoota xixiqqaa kuma 10 ol Sochooftoota kuma 51 fi 63 jalatti gurmeessuun hojii walitti hidhamiinsa gabaa biyya keessaa uummameen birrii Biiliyoona 2.125 argameera jedhame.
Walitti hidhamiinsaa gabaa biyya alaa uummamerraa ammoo birrii miilyoonni 11.8 argamuu ibsameera.
Baatiiwwan 6 darbanitti hojii dhabeeyyii kuma 112 oliif carraa hojii uumuuf karoorfamee, dargaggoota kuma 104 fi 587f carraan hojii uummamuu isaa himameera.
Qophiin agarsiisa waggaa bilbiloota ammayyaa'oo sababa sodaa vaayrasi koroonaan haqameera.
Ispeen Baarseelootti waggaa waggaan kan adeemsifamuu fi qophiin agarsiisa bilbiloota ammayyaa'oo â€˜world congress' bilbiloota sababa sodaa vaayrasi koroonaan haqamuusaa qopheessitoonni himaniiru.
Qophicharratti namoonni kumni 100 irratti kan hirmaata yoo ta'u, kanneen keessa namoonni kuma 6 ta'an Chaayinaarra ni dhaquu jedhameera.
Dhaabbilee hedduun kalaqa garaagaraa qabachuun kan irratti hirmatan yoo ta'u, Speen sagantichaan fayyadamtuu ta'un ishee ni himama.
Feesbuukiin, LG, Nookiyaa fi Soonii dabalatee dhaabbilee idil addunyaa biroon qophicharratti hirmaachuuf fedhii dhabuunsaaniis himameera.
Dhaabbileen wayita amma hojjeettota isa iddichatti erguun itti gafatammumman kan itti hanqate jechuun ibsaniiru.
Ministirri ministeera fayya Speen Saalvadoor Illaa gama isaaniin hirmaattoonni akka tasgabba'anii gaafataniiru.
Ga'eettiin umrii waggaa 35 bishaan osoo hin dhugiin waggaa 1 ol jiraatte fayya qabeettii ta'uun ishee himameera.
Ga'eettiin umurii waggaa 35 Soofiyaa Paakik dhukkuba ijaa, gogaa, bulla'insa soorataa rakkachaa turte.
Kanumaan walqabatee guyyaatti sa'aatii 13-14 dhangala'oo kamiyyuu hin fayyadamtu.
Wantoota dhangala'oo waliin walqatan keessa cuunfaa kuduraa fi muduraa qofa fayyadamti.
Bishaan kan barbaadu keessa keenya, fedhii keessa keenyaa ammo moo'achuu qabna jetti Paakik .
Yeroo jalqabaaf baayyee ulfaataa ture, garuu sammuu ofi yoo amansiisan nyaataa fi dhugaatii caalaa dhimmoota biroo irratti xiyyeeffaachuun akka danda'amuu irraa baradheera jetti.
Chaayinaa bulchiinsa Wuuhaanii kan ka'e Vaayirasiin koroonaa sodaa idil addunyaa erga ta'e oolee buleera.
Tamsa'ina Vaayirasichaan walqabatee Chaayinaarraa oduun dhaga'amee dubbii ijoo ta'eera.
Lammiin Chaayinaa dorgomaa maaraatoonii ta'e, vaayrasicha sodaachuun dorgommii dhufuuf shaakkalaa mana keessaatti taasisuun isaa qaamoolee hedduuf dubbii ijoo ta'eera.
Atleetiin kun guyyoota hedduuf mana isaa keessaa akka gadi hin baane dubbateera.
Sababni isaa ammoo Vaayirasii koroonaa ta'uu himeera.
Atleet Paan mana jireenya isaa appartaamaa keessaatti shaakkala taasisuun haga ammaatti kiilo meetira 50 fiiguu isaa himameera.
Atleetichi fageenya kiilo meetira 50 sa'atii 4:48: 44n xumuruu isaatu ibsame.
Wayita shaakkallii taasisuus namoota ollaa haala hin jeeqneen taasisaa jira jedhe.
Ogeeyyiin yaala fayyaa Hindirraa dhufan tajaajila yaala bilisan kennaa jiru.
Miseensonni garee kanaa Koolleejjii Fayyaa Barkumee Hospitaala Qidduus Phaawuloositti tajaajila yaala fayyaa bilisaa kennuu eegalaniiru.
Haala tajaajila yaala bilisaa kana ilaalchisee Koolleejjii Fayyaa Barkumee Hospitaala Qidduus Phaawuloositti itti aantuun provoostii tajaajila yaala fayyaa Dooktar Liyaa Tafarraa ibsa laataniiru.
Yaalichi Koolleejjii Fayyaa Barkumee Hospitaala Qidduus Phaawuloosii fi Hospitaala waliigalaa Abeetiitti kan kennamu ta'uu himaniiru.
Dooktaroota Hindirraa dhufan 14 keessaa 8 tajaajila yaala damee baqaqsanii yaaluun muuxxaannoo olaanaa kanneen qaban ta'uu ibsaniiru.
Ogeeyyiin kunneen deeggarsa walta'iinsa garee â€˜Poonii Hindiyaa Rootarii' irraa argameen kan dhufan akka ta'es himaniiru.
Dooktaroonni kunneen yaala garaa keessaa, ujumoolee nyaataa, ujummoo fincaanii fi gadaameessaarratti tajaajila bilisaan kan kennaaniidha jedhan.
Hospitaala waliigalaa Abeetiitti ammoo tajaajila yaala lafee fi kutaalee walqabsiisootta ni kennu jedhan.
Wiixata darbee eegalee hojiirra kan jiran yoo ta'u, hanga ammaatti dhukkubsattoonni 30 ol tajaajila yaalaa kana arganiiru jedhan Dooktar Liyaan.
Lakkoofsi namoota Vaayirasii koroonaatin qabamanii fi du'an ariitiin dabalaa jira jedhame.
Guyyaa kaleessaa qofa bulchiinsa Huwaan, magaalaa Hubeey bakka weerarri Vaayirasiin kun jalqaba argametti namoonni 242 du'aniiru.
Lakkoofsi kun weerarichi erga uumamee jalqabee guyyaa tokkotti lakkoofsi namoota du'anii isa olaanadha jedhame.
Namoota du'an qofa otuu hin taane namootni Vaayirasichaan qabamaa jiran ariitiin dabalaa jiraachuun himameera.
Hubeeyitti kanaan dura qorannoon namoota Vaayirasichaan qabamaniif taasifamu sakatta'iinsa nukiliik asiidii ture.
Yeroo ammaa kana garuu bu'aa siitii iskaaniin namoonni somba isaaniirratti miidhaan muldhate hojiin adda baasuu hojjetamuu eegalameera.
Chaayinaatti namoonni Vaayirasichaan du'an gara 1350tti yoo guddatu namoonni haaraan qabaman ammoo kuma 60 ga'eera.
Kun ta'ee otuu jiruu Chaayinaan aanga'oota adeemsa ittisa vaayrasichaatin walqabatee itti gaafatamummaa isaanii haalan hin ba'anne jette hojjiirraa gaggeessite namoota biroo muuddetti.
Yeroo ammaa kana Hubeeyitti namoonni Vaayirasichaan qabaman 48,206 guutaniiru.
Dhaabbanni Fayyaa Addunyaa talalliin Vaayirasii koroonaa baatiwwan 18 keessatti qophaa'uuf hojjetamaa jiraachuu beeksiseera.
Daayreektarri olaanaa dhaabbaticha Dooktar Teediroos Adihaanoom akka ibsanitti, talaallii jalqabaa Vaayirasii koroonaa baatiwwan 18 keessatti qopheessuun ni danda'ama jedhaniiru.
Daayreektarich yeroo ammaa meeshaalee jiranitti fayyadamuun hojjetamuu qaba jedhan.
Qorattoonni, dhaabbileen dhuunfaa fi biyyoonni qophii talaallichaarratti tattaaffii taasisaa jiru jedhaniiru.
Biriitaaniyaatti gareen qorannoo tokko qorannoo gaggeessaa jiraachuu ibsameera.Vaayirasichaan haga ammaatti namoonni kumni 1 fi 114 du'u ragaan ni mul'isa.
Lakkoofsi namoota du'anii ariitiin dabalaa jira jedhameera.
Namoonni kumni 45 ol Vaayirasichaan qabamaniiru jedhame.
Daandiin xiyyaara Itiyoophiyaa vaayrasi koroonaa ittisuuf xiyyaaroota hojii keemikaalaan qulqulleessu hojjechaa jira.
Daandiin xiyyaara Itiyoophiyaa vaayrasi koroonaa ittisuuf ofeeggannoon dursaa olaanaan taasisu tokko, xiyaaroota Chaayinaa fi biyyoota vaayrachi keessatti muldhatanirra dhufa hojii keemikaalaan qulqulleesu ta'uu beeksiseera.
Dabalataniis daandiin qilleensa Itiyoophiyaa meeshaalee yaalaa vaayrasi koroonaa ittisuuf oolaan gara Itiyoophiyaa galchuu isaa ibseera.
Daandiin qilleensa Itiyoophiyaa imaltoota qorannaadhan sakatta'uudhan gara biyyaa galchuu fi hordoffii taasisu ibsuun isaa ni yaadatama.
Chaayinaatti namoonni vaayrasi koroonaan du'an kuma 1 ol ta'eera.
Chaayinaan anga'oota olaanoo vaayrasi koroonaa hin ittisne hojjirra kan gaggeessite yoo ta'u, dhukkubichaan namoonni kuma 1 ol du'aniiru.
Bareeessan paartii komishinii fayyaa Hubeey akkasumaas barreessaa olaanaan komishinichaa anga'oota hojiirra gaggeeffaman keessa isaa tokko.
Anga'oonni kunnen Chaayinaatti dhukkubicha waliin walqabatee hoggantoota hojiirra gaggeeffamanidha.
Hogganaa itti aanaa dhaabbata fannoo diimaa naannichaa deeggarsa dhufe haalaan waliin geesisuu dhabuu isaatiin â€˜itti gaafatamumma kee qixaan hin ba'anne' jechuun hojiirra gaggeeffameera.
Wiixata darbe bulchiinsa Hubeey qofaatti namoonni 103 yoo du'an waliigala biyyattiitti ammoo lakkoofsi namoota du'anii 1016 ga'eera.
Haata'uti, Chaayinatti dhukkubichaan namoonii haaraan qabaman hir'achaa jirachuu kan himame yoo ta'u, komishiiniin fayyaa bulchiinsa Hubeey namoonni 2097 dhukkubichaan qabamuu Wiixata darbe beeksiseera.
Akka ibsa miidiyaa biyya keessatti bulchiinsa Hubeeyii fi kanneen birootti namoonni hedduun weerara vaayrasichaa waliin kan argaman hojii isaanirra kan gaggeeffaman akkasumaas, qorannoon irratti gaggeeffamaa kan jiruu fi doorsiifni irra ga'aa jiraachu ibseera.
Dooktar vaayrasicha dursee adda baasuun akeekkachise du'uun walqabatee mormii guddaa kaase akka ture ni yaadatama.
Yeroo ammaa kana Chaayinatti namoonni 42,200 dhukkubichaan qabamuu kan beekkame yoo ta'u, kanaan dura ka'ee kan ture weerara Saarsitti aanuun miidhaa fayyaa olaanaa ta'uun ibsameera.
Komishinni fayyaa Hubeey akka ibsanitti bulchiinsa Hubeey qofaatti namoonni kumni  31,728 dhukkubichaa qabamuun kan galmaa'an yoo ta'u, kanneen keessaa namoonni 974 du'uu ibsaniiru.
Duuti baayyeen bulchiinsa Hubeey magaalaa Wuhaan keessatti kan uumamee yoo ta'u, magaalli jiraattota miiliyoona 11 qabdu kun sochiin ishee dangeeffamte argamti.
Chaayinaadhaan alatti Yunaayitid Kiingdamitti namoonni saddeet Vaayirasichaan qabamuun kan mirka'ee yoo ta'u mootummaanis soda fayyaa ilaalchisuun akeekkachiisa lammii isaaf dabarseera.
Zaytiin nyaataa sadarkaa qulqullinaa gadi ta'e Jarikaanni kumni 19 fi 770 gara biyya keessaa yeroo galuuf jedhu dhorkamuu Ministeerri Daldalaa fi Indaastirii beeksise.
Ministeerichi baatiiwwan 6n darbanitti oomishaalee nyaataa alaa galan meetriik toonii kuma dhibba 8 fi kuma 75 fi 691 ol irratti to'annoo qulqullinaa gaggeessuuf karoorfatee, oomishaalee meetrik toonii miiliyoona 1 fi kuma dhibba 4 fi kuma 65 fi 177 ol irratti to'annoo gaggeessuu ibseera.
Ulaagaalee murteessoo sadarkaa qulqullinaa biyyatiin baafteen oomishaalee alaa galan kanneen akka Zayta nyaataa, qorqoorroo manaa, armaataa sibiilaa, saamunaa, miismaara fi nyaataalee saamsaman irratti to'annoon gaggeeffameera.
Zayta nyaataa to'annoon irratti taasiifame keessaa Jarikaanni kumni 19 fi 770 sadarkaa qulqullinaa gadi ta'anii waan argamaniif gara biyya keessaa akka hin galle dhorkamaniiru jedhame.
Dabalataan Mismaarri kaartooniin 700, qorqoorroon manaa meetrik tooniin 28.7, sibiilli armaataa 23, Saamunaan kaartooniin 180, nyaanni saamsamaan kaartiin 37, Kooyiliin Gaalvaanaayizdiin meetrik tooniin kumni 2 fi 112, fi Ruuziin korojoon 934 sadarkaa qulqullinaa gadi waan ta'aniif akka hin galle dhorkamaniiru.
Gama biraan ministeerichi oomishaalee daldala alaa meetrik toonii kuma dhibba 3 fi kuma 31 fi 905 ol irratti to'annoo quqlullinaa taasisuus beeksiseera.
Oomishaalee daldala alaa kanneen akka Midhaan Zaytaa, midhaan dheedhii, kallee, Jirbii, kuduraa fi muduraarratti to'annoon taasiifamuu ragaan Ministeera Daldalaa fi Indastiriirraa argame ni mul'isa.
Dhiibbaa hospitaala motummaarra jiru hir'isuuf buufataaleen fayyaa 8 tajaajila wallaansa baqaqsanii yaaluu eegaluu isaanii Biiroon Fayyaa Magaalaa Finfinnee beeksiseera.
Biiroo Fayyaa Magaalaa Finfinneetti daayreektarri tajaajila meedikaalaa aaddee Maahileet Girmaan akka himanitti, hoospitaala mootummaa 13 magaalaa Finfinnee keessa jirutti yaala foyya'aa argachuuf yaalamtoonni kutaalee biyyattii garagaraa irraa yaalamuuf dhufan tajaajiluun humnaa ol ta'eera jedhaniiru.
Dhiibbaa kana hir'isuuf ammoo bufataalee fayyaa magaalichaa keessatti argaman irratti ogeeyyota muuxannoo ga'aa qaban ramaduun hawaasni tajaajila fooyya'aa akka argatuuf tattaaffii ni goona jedhaniiru.
Kanuma irratti hundaa'uun buufataalee fayyaa magaalichaa 99 keessaa 8 tajaajila haadholii deessisuu fi yaala baqaqsanii wallaanuu akka laatan taasifneerra jedha aadde Maahileet.
Chaayinaatti guyyaa kaleessaa qofa koroonaa Vaayirasiitin namoonni 97 du'aniiru.Erga Vaayirasiin koroonaa mul'atee Chaayinaatti lakkoofsi namoota du'anii 909 guutera.
Yaata'uutii guyyaa kaleessaa qofa duuti olaanaan galmaa'era.
Chaayinaatti haga ammaatti namoonni kumni 40 fi 171 ta'an Vaayirasii kanaan qabamaniiru.Namoonni kumni dhibbi 1 fi kumni 87 fi 518 ta'an ammoo kutaa addaatti hordoffiin taasifamaafii jiraachuunis himameera.
Dhaabbanni Fayyaa Addunyaa garee ogeeyyii fayyaa gara Chaayinaatti erguun, vaayrasicharratti qorannoo gaggeessaa jira.
Akka ragaan Koomiishinii Fayyaa Biyyaalessaa Chaayinaa ibsutti haga ammaatti nammoonni kumni 3 fi 281 vaayrasicharra fayyuun hoospitaalaa ba'aniiru.
Chaayinaan alatti namoonni 300 Vaayirasichaan qabamaniiru jedhame.
Vaayirasiin koroonaa Chaayinaa bulchiinsa Hubee, magaalaa Wuuhaan keessatti Mudde darbe kan mul'ate ta'uun isaa ni yaadatama.
Namoota Vaayirasii Koroonaan qabaman kuma 34 fi 800 keessaa namoonni 803 du'an.
Bara Faranjootaa 2003 wareera Vaayirasii kanaan namoonni 774 du'uun isaanii kan yaadatamuudha.
Hanga ammaatti waliigala namoonni 803 dhibee kanaan yoo du'an, Chaayinaa alatti namoonni lama du'aniiru.
Guyyaa kaleessaa qofa bulchiinsa Huubeewaa magaalaa Wiihaanitti namoonni 81 du'aniiru.
Sababii kittaannaa shamarraniitin Doolaarri biiliyoonni 1.4 waggaa waggaadhan baasii ta'aa jira.
Barmaatileen miidhaa qaqqabsiisan rakkoo fayyaa fi xinsammuu uumurra darbanii, diinagdeedhafis gufuudha.
Dhaabbanni Fayyaa Addunyaa akka beeksisetti sababii kittaannaa shamarraniitin tajajaila fayyaatif Doolaarri biiliyoonni 1.4 waggaa waggaadhan baasii ta'aa jira.
Dhaabbatichi guyyaa farra kittaannaa shamarranii kabajamerratti akka beeksisetti, sababii kittaannatiin biyyoonni baasii isaanii waliigalaa waggaarraa %10 kaan ammoo amma %30 baasan jiru.
Sababii barmaatilee miidhaa qaqqabsiisaniin shamarran miiliyoonni 200 kittaannaaf saaxilamaniiru.
Hedduun isaanii ammoo shamarran umriin isaanii waggaa 15 gadiiti.
Chaayinaa bulchiinsa Wuhaanii imaltoonni Finfinnee galan hundi wiirtuu tursaa akka seenan murtaa'e.
Inistiitiyuutiin Fayyaa Hawaasaa Itiyoophiyaa akka beeksisetti amma ammaatti eeruun 29 isa qaqqabeera.
29 keessaa 14 shakkamanii samuudaan isaanii qorannaa dabalataatif gara Afrikaa Kibabaa ergameera.
Kudha arfanis wiirtuu tursaa galaniiru.
Daayreektarri inistiitiyuutichaa Dooktar Ebbaa Abaataan ibsa laataniin, samuudaa namoota 11 ergamee 8 bilisa ta'uun kan barame yoo ta'u, kan 3 eegamaa jira.
Guyyootii itti aananittis samuudaan 3 qorannaa dabalataatif gara Afrikaa Kibbaa kan ergamu ta'a.
Koroonaan shakkamuun samuudaan isaanii kan ergame keessaa 5 Itiyoophiyaanota yoo ta'an, 1 lammii Chaayinaati.
Sababa Koroonaa Vaayirasiin daandiiwwan qilleensaa Afrikaa tokko tokko balalli gara Chaayinaatti taasifamu dhaabuun fudhatama akka hin qabne Gamtaa Afrikaatti giddugalli ittisaa fi to'annoo dhibee beeksise.
Daayreektarri giddugalichaa Joon Nikeengaasoong hanga ammaatti Afrikaa namni dhibichaan saaxilame akka hin jirru ibsaniiru.
Biyyoonni miseensoota Gamtaa Afrikaa dhibichi gara biyya isaanii akka hin gallee fi akka tasaa yoo gales haala kamiin to'achuun akka danda'amu hordoffii cimaan taasiifamaa jiraachuu himaniiru.
Yeroo ammaatti daandiiwwan qilleensaa biyyoota Afrikaa tokko tokko balallii gara chaayinaatti taasisan dhaabuun fudhatama kan hin qabnee fi sirrii akka hin taanee Joon Nikeengaasoong himaniiru.
Dhimma balallii irratti Giddugallii Ittisaa fi To'annoo Gamtaa Afrikaa ejjonnoo Dhaabbata Fayyaa Addunyaa kan qabu ta'uu ibsaniiru.
Dhibicha ittisuuf hojii to'annoo fi hordoffii hundagaleessa ta'e gaggeessutu furmaata malee balallii dhaabuun furmaata akka hin taane himaniiru.
Kanaafis giddugalichi hojiilee gurguddoo 5 sadarka Afrikaatti raawwachaa jiraachuu ibsuun, qorannoo Laabraatoorii irratti leenjiin ijaarsa dandeettii Seeneegaaliitti kennameera jedhan.
Marsaa duraan ogeeyyii 15 kanneen biyyoota 15 irraa walitti babba'aniif leenjiin laatamu daayreektarichi himaniiru.
Marsaa 2ffaan ammoo ogeeyyii biyyoota miseensa gamtichaa 20f leenjii yeroo gabaabaa kennamu ibsaniiru.
Yeroo dhiyoottis naannoo buufataalee xiyyaaratti leenjiin qorannoo qulqullinaa fi of eeggannoo kan laatamu ta'uus eeraniiru.
Vaayirasiin Koroonaa ariitiin waan tatamsa'uuf lammiileen hundi dhibicha ittisuuf quqlullina dhuunfaa isaanii haalan eeggachuu akka qaban hubachiisaniiru.
Chaayinaatti namoonni vaayirasii koroonaan du'anii saffisaan dabalaa jiraachuun himameera.
Akka Koomiishiniin Fayyaa Chaayinaa beeksisetti hanga ammaatti namoota dhibichaan qabaman kuma 31 keessaa namoonni 600 ol lubbuun darbaniiru.
Koomiinishinichi guyyaa har'aa akka ifoomsetti lakkoofsi namoota dhibichaan du'anii 636 irra ga'eera.
Guyyaa keessa qofa namoonni dhibichaan qabaman kuma 3 yoo ta'an, guyyaa har'aa namootni 143 dabalamaniiru.
Waliigala Chaayinaatti namoonni kumni 31 fi 161 dhibichaan qabamaniiru.
Dooktarri jalqabaaf dhibeen kun mul'achuu isaa beeksises Vaayirasichaan du'eera.
Duuti Dooktara kanaa biyyattiitti mormii kaasaa kan jiru yoo ta'u, mootummaan Chaayinaas qorannoo eegaluu isaa ifoomsera.
Chaayinaan ala biyyoota addunyaa 25 keessatti Vaayirasiin koroonaa muul'ateera.
Dhibee kana ittisuuf Doolaaraa Ameerikaa miiliyoona dhibba 6 fi miiliyoona 75 kan barbaachisu ta'uu Dhaabbanni Fayyaa Addunyaa beeksiseera.
Dhibicha ittisuuf biyyoonni addunyaa hundi hirmaannaa taasisuu akka qaban waamicha dhiyeessera.
Namoota qarqara galoo galaana Jaappaanitti dooniirraa bu'an keessaa 41 Vaayirasii koroonaatin qabamaniiru.
Dooniin Diyaamand Priins jedhamu namota kuma 3 fi 700 qabatteet turte.
Torbee lamaan dabarsine keessa Yuukohaamaarraa adda baate kophaa jirti.
Doonittii keessatti kanaan dura namoota Vaayirasii koroonaan qabaman 20 dabalatee namoonni 41 haaraan dhukkubichaan qabamuun, waliigalaan 61 ga'uun eerameera.
Sanaan dura namoonni shakkaman 25 turaniiru; haaluma kanaan Jaappanitti namoonni Vaayirasichaan qabaman 86 ga'eera.
Namoota 171 qorannoon irratti adeemsifame keessaa 41 Vaayirasichaan qabamuu ministirri Fayyaa Jaappaan Kaatisuunoobuu Kaatoo mirkaneessaniiru.
Jaappaan baatii darbe doonicharra kan turan jiraataan Hoongi Koongi maanguddoon waggaa 80 Vaayirasichaan qabamuun erga ibsamee kaasee, namoota doonii Diyaamand Priinsirra jiraniif qorannoo taasisuu eegaluun ni yaadatama.
Maanguddoon kun baatii Faranjootaa Amajjii 20, 2020 doonicha yaabuun, Amajjii 25 ammoo doonicharraa bu'uun isaanii himameera.
Doonii biroo Woorld Driim jedhamurra namoonni turan 8 Vaayirasii kanaan qabamuun isaanii mirkanaa'era.
Hirmaattota yaa'ii Gamtaa Afrikaatif tajaajilli qorannaa Vaayirasii koroonaa laatamaa jira.
Walga'iin hoji raawwachiistota Gamtaa Afrikaa sadarkaa ministiroota dhimma alaatin gaggeeffamu har'a eegalameera.
Hirmaattonni walga'ichaa galma walga'ii yammuu seenanitti qorannaan Vaayirasii koroonaa taasifamaa jira.
Itiyoophiyaan Buufata Xiyyaaraa Idil Addunyaa Boolee dabalatee buufataalee seensaa fi ba'umsa biyyattii 27 irratti tajaajila qorannaa vaayrasichaa laachaa jirti.
Silaabbaat Maannaayyeetu gabaase.
Miidhaa dhugaatiin alkoolii qaama namaarran ga'u Alkoolii dhuguun dhiibee gara garaatiif nama saaxiluun jireenya namaa miidhuu irratti argama.
Miidhaa dhugaatiin alkoolii qaama namaarraan ga'u keessa muurasni; Sammuu irratti alkooliin qaama sammuu serebileemii jedhamu miidhuun iji namaa akka seeraan hin ilaallee fi sirriitti deemuu akka in dandeenye taasisa.
Dandeettii waa yaaduu fi yaadachuu keenyaa guutummaa guutuutti balleessuu danda'a.
Qaamni namaa keessumaa gara miilla lamaan hadooduu fi miirri gubuu namatti dhaga'ama.
Sirna buullaa'insa soorataa irrattimiidhaa cimaa qaqqabsiisu danda'a.
Dhukkuba garaachaa haga dhiigsuutti akkasumaas baqaquu qoonqoo, kulkuluu rajiijii fi dhukkuboota tiruu haga kaanserii tiruutti qaqqabsiisu danda'a.
Sirna dhiigaa irrattis miidhaa ni qaqqabsiisa oomisha dhiiga adii gadi buusa, hir'ina nyaataa irraan hir'ina dhiigaa fida fi dandeettii dhukkuba ofirraa ittisuu nihir'isa.
Onneen keenya akka sirnaan hin kottoonfanne taasisaCarraa kaanseriiqabamuu ni dabala.
Eejansiin Dhiyeessa Qorichaa Itiyoophiyaa agoobaroota miiliyoona 3.1 rabsuu eegaluu isaa beeksiseera.
Eejansichi agoobaroota birrii miiliyoona dhibba 1 fi miiliyoona 87 oliin bituun rabsaa jira.
Dhaabbata â€˜Keemooniiks' jedhamu waliin ta'uun naannoolee sadiif hojiin agoobara rabsuu eegalamuu eejansichatti daayreektooreetiin daayreektara rabsa qorichaa, meeshaalee tajaajila yaalaa fi bulchiinsa qajeelcha konkolaattoota obbo Ahimaad Kadir himaniiru.
Keemikaalli Agoobara tokkoo waggaa 3 qofa kan taajilu ta'uu ibsaniiru.
Sababa kanaan agoobaroota waggoota 3 dura rabsaman jijjiiruuf hojiin rabsaa gaggeeffama jira jedhan obbo Ahimaad.
Torbee darbee eegaalee Naannoo Ummattoota Kibbaatti, Godinaalee Sagan, Walaayittaa, lixa Oomoo, Shakkaa fi Gaamoo Goofaatti rabsamaa akka jiru himaaniiru.
Rabsu kan marsaa jalqabaa ta'uu isaa ibsuun, yeroo itti aanu naannoo kibbaa, Beeniishaangul Guumz fi Gaambeellatti rabsuun itti fufa jedhan.
Chaayinaatti lakkoofsi namoota vaayraasii koroonaan du'anii 563 ga'eera.
Hanga ammaatti lakkoofsi namoota Vaayirasichaan du'anii 563 irraa akka ga'e odeeffannoon ni muul'isa.
Guyyaa kaleessaa qofa Huubeey keessatti Vaayirasichaan namoonni 70 du'uun isaanii ibsameera.
Dabalataan guyyaa tokkotti namoonni kumni 3 ta'an Vaayirasichaan qabamaniiru.
Hoong Koongii fi Filipiinsitti namoonni lama Vaayirasichaan du'aniiru jedhame.
Jaappaanitti ammoo namoonni 10 Vaayirasichaan qabamuun  namoonni kumni 3 fi 700 ta'an ammoo torbee lamaaf kutaa addaa keessa akka turan taasifaameera jedhameera.
Tatamsa'inni vaayrasichaa daran babal'achaa kan jiru yoo ta'u, Chaayinaan alattis namoonni 260 ta'an Vaayirasichaan qabamaniiru.
Yeroo 2ffaaf lammiileen Itiyoophiyaa sadii fi laammiin Chaayinaa 1 Vaayirasii Koroonaan shakkaman bilisa ta'uun mirkanaa'e.
Lammiilee Itiyoophiyaa yeroo lammaafaaf Vaayirasii Koroonaan shakkamuun samuudaan isaanii qorannoof gara Afrikaa Kibbaatti ergame dhibichaarraa bilisa ta'uun mirkanaa'uu isaa Ministeerri Fayyaa beeksiseera.
Wiixata darbe Chaayinaa kan dhufan lammeen Itiyoophiyaa sadi fi laammiin chaayinaa 1 vaayirasii kanaan shakkamanii hordoffiin taasifamaa turee jira.
Tibba darbes lammiileen Itiyoophiyaa afur dhibee kanaan shakkamanii turan bilisa ta'uun isaanii kan yaadatamuudha.
Weerara Vaayirasii koroonaatiin balalii gara Chaayinaatti taasifamu dhaabuun ittisa isaatif wabii akka hin ta'in hoji raawwachiisaan Daandii Qilleensa Itiyoophiyaa obbo Tawaldaa G/maariyaam himan.
Hoji raawwachiistichi Faanaa Broodkaastiing Koorporeet waliin turtii taasisaniin akka beeksisanitti daandichi balalii gara Chaayinaatti taasifamu kan hin dhaabne ta'uu beeksisaniiru.
Balalii gara Chaayianaatti taasifamu dhaabuun danda'amullee, bakka weerarichi qaqqabe sodaarraa bilisa taasisuun hin danda'amuun ibsan.
Sababiin isaas Chaayinoonni biyyoota addunyaa hedduutti waan balali'aniif.
Sanarrammoo imala seeran alaa jajjabeessuu waan ta'uuf, imaltoota qorannaadhan sakatta'uudhan gara biyyaa galchuu fi hordoffii taasisuutu irra wabiidha jedhaniiru.
Daandichi torbeetti balalii 35 gara Chaayinaatti taasisa.
Daa'imni haaraa dhalate vaayrasi koroonaan qabame argame.
Daa'imni lammii Chaayinaa erga dhalatee sa'aati 30 booda vaayrasin koroonaa akka irratti eargame miidiyaaleen mootummaa biyyatti gabaasaniiru.
Daa'imni kun dhibichaan namoota qabaman keessaa umuriin namaa xiqqaa isa taasiseera.
Daa'imichi kan dhalate magaalaa ka'umsa dhibee vaayrasichaa taate hospitaala  magaalaaWuuhaan keessatti akka ta'e himameera.
Haatii daa'ima kana qorannoo otuu hin da'iin dura taasisteen dhukkuba vaayrasicha akka qabdu kan beekkame yoo ta'ellee, dhukkubichi akkamiin gara daa'imaatti akka darbe wanti ifa ta'e hin jiru.
Hanga ammaatti namoonni Vaayirasichaan qabaman kuma 28 ol yoo ta'an namoonni 563 Vaayirasichaan du'aniiru.
Qorattoonni Chaayinaa daawaa Vaayirasii Koroonaa ittisuurratti bu'aa qabeessa ta'e haaraa lama argachuu ifoomsaaniiru.
Qorichoota Abiidool fi Daarnaaviir jedhaman yaala Viitroo seelii keessatti bu'aa qabeessa ta'e argachuu Proofeessarri Yuunvarsiitii Zeenzhiiyaang tokko ibsaniiru.
Qorichoonni haaraan kunneen sagantaa yaala komishinii fayyaa biyyaaleessaa biyyattii keessatti akka makaman yaadni dhiyaateera jedhame.
Ogeessi fayyaa tokko qorichaaleen kunneen qajeelfama yaalaan ala fudhatamuu akka hin qabne himaniiru.
Dhibeen kanaan hanga ammaatti namoota kuma 24 fi 363 qabaman keessaa namoonni 491 du'uun himameera.
Weerara Vaayirasii koroonaa ittisuuf meeshaaleen yaalaaf oolan raabsamaa jiru.
Vaayirasii koroonaa duursanii ittisuuf meeshaaleen yaalaa gargaaran raabsamaa jiraachuu Eejansiin Dhiyeessii Qoricha Itiyoophiyaa beeksiseera.
Meeshaaleen kanneenis kaleessa raabsamuu eegaleera.
Meeshaaleen kanneen Birrii kuma dhibba 8 fi kuma 16 fi 970 bitamuu Inistiitiyuutii Fayyaa Hawaasaa beeksiseera.
Weerara Vaayirasii koroonaa ittisuuf imala gara Chaayinaatti taasifamu dhaabuun sirrii akka hin taane Dhaabbanni Fayyaa Addunyaa beeksise.
Daayreektarri olaanaa Dhaabbata Fayyaa Addunyaa Dooktar Teediroos Adihaanoom akka beeksisanitti, weeraricha ittisuu fi to'achuuf imala gara Chaayinaa dhaabun sirrii akka hin taane eeraniiru.
Sababii Vaayirasii koroonaatiin biyyoonni imala, daldalaa fi balaliiwwan xiyyaaraa gara Chaayinaa taasifaman haqaa jiraachuun ni beekama.
Daayreektarri olaantichi garuu weeraricha ittisuuf murtee akkanaarra ga'uun kan maluu miti jedhaniiru.
Biyyoonni hunduu murtee ragaarratti hundaa'ee fi sirrii ta'e akka murteessan dhaamaniiru.
Weerara vaayrasichaa to'achuuf daangaa cufuun furmaata hin ta'uun waamicha dhiyeessaniiru.
Imala seeran alaatin vaayrasichi faca'uu akka malu akeekkachiisudhaan.
Qondaaltonni Chaayinaatis yaada dhaabbatichaa deeggaruudhan, murtee biyyoonni fudhachaa jiran balaaleffataniiru.
Waajjira Dhaabbata Mootummoota Gamtooman, Swiizarlaand Jeneevaatti Ambaasaaddarri Chaayinaa Lii Soong murteen biyyoonni fudhachaa jiran yaada Dhaabbata Fayyaa Addunyaatin kan walfaallessu ta'uu himuun, dubbicha balaaleffataniiru.
Amma har'a ganamaatti sababii vaayrasichaatin namoonni Chaayinaatti lubbuu isaanii dhaban 425, kan qabaman ammoo 20,000 ol qaqqabuun ibsameera.
Chaayinaadhan alatti vaayrasichi biyyoota 24 qaqqabeera.Biyyootii kanneenittis namoonni 150 ol Vaayirasichaan kan qabaman yammuu ta'u, Chaayinaadhan ala sababii vaayrasichaatin namni lubbuusaanii dhaban.
Yeroo da'umsaa du'aatii haadholii mudatu hambisuuf qindoominaan hojjetamuu akka qabu ibsameera.
Naannoo Gaambeellaatti da'umsaan walqabatee du'aatii haadholii hambisuuf qaama dhimmi ilaallatu waliin qindoominaan hojjetamuu akka qabu ibsameera.
Baatiin fayyaa haadholii mata duree "Haati utubaa maatii fi biyyaatii" jedhuun sadarkaa biyyoolessaatti yeroo 14ffaaf akka naannootti ammoo yeroo 2ffaaf magaalaa Gaambeellaatti marii paanaliin kabajamaa jira.
Maarii paanaalichaatin hoospitaala Gaambeellaatti bakka qaamoleen dhimmichi isaan ilaallatuu fi haadholiin tajaajilichaan fayyadamoo ta'an argamanitti adeemsifamaa jira.
Bakka bu'aan Biiroo Fayyaa naannicha obbo Ujuluu Umood maarii paanaalichaarratti haasaa taasisaniin, naannichatti du'aatii haadholii hir'isuuf hojiiwwan hedduun hojjetamaniiru jedhan.
Haadholiif yaalii fi hordooffii da'umsaa duraa fi boodaa barbaachisaan taasifamuufii akka qabu kan himan obbo Ujuluun, kenniinsa tajaajilichaarratti hanqina jiru furuuf biirichi xiyyeeffannoon kan hojjetu ta'uu himaniiru.
Gaggeessitoota hoospitaalaa mootummaa fi dhuunfaf vaayrasi koroonaa ilaalchisuun ibsi laatameera.
Ministerri Fayyaa fi Inistiitiyuutiin Fayyaa Hawaasaa Itiyoophiyaa gaggeesittoota hoospiataalota mootummaa fi dhuunfaa magaalaa Finfinneetti argamaniif vaayrasi koroonaa ilaalchisuun haala yeroo ammaa fi fuulduratti maal ta'uu akka qaburratti ibsa laateera.
Ibsicharratti daayreektaroota hoospitaalaa, meetronoota, daayrektaroota meedikaalaa, ogeessoota faarmaasii, warren kutaa balaa tasaa hojjetan, warren infiikshinii ittisanii fi to'atanirra kan hojjetan akkasumas ogeessoonni kutaa garagaraa hirmaachuu ragaan Inistiitiyuutiin Fayyaa Hawaasaa Itiyoophiyaarra argame ni muldhisa.
Godina Jimmaa hoospitaala Saqqaatti haati tokko daa'ima miila afuur qabu nagaan deesse.
Jiraattu magaalaa Finfinnee kan taate Gannat Fissahaa da'umsaaf maatii ishee bira gara Godina Jimmaa aanaa Shabee kan imalte.
Kamisa darbe Amajjii 21, 2012  ciniinsuun itti cimuun gara hoospitaala Saqqaa kan deemte.
Deeggarsa ogeessoonni hoospitaalichaa taasisaniin daa'ima miila afuur qabu nagaan da'uushee hojii gaggeessaa hospitaalichaa obbo Adaanee Deesisaa Faanaa Broodkaastiing Koorporeetitti himaniiru.
Ogeeyyii fayyaa Haatii kun nagaan akka deessuuf deeggarsa taasisaa turan keessaa Wandimmuu lammaa daa'imni dhiira qomaa ol qaama namaa kan hin qabne daa'ima durbaa qaama namaa guutuu qabdu waliin walitti qabachuun dhalachuu dubbateera.
Daa'imni kun fayyaan isaa sadrkaa gaarirra jiraachuun ogeeyyiin fayyaan himaniiru.
Deeggarsa dabalataaf gara giddugala fayyaa Yuunvarsiitii Jimmaatti erganiiru.
Muktaar Xahaatu gabaase.
Vaayirasii koroonaa ittisuu fi to'achuuf Chaayinaan Itiyoophiyaa waliin walitti dhiyeenyan hojjechaa jiraachuu beeksiste.
Itiyoophiyaatti Imbaasiin Chaayinaa akka beeksisetti, mootummaan Chaayinaa vaayrasicha ittisuu fi to'achuuf walitti dhiyeenyan hojjechaa jirti.
Imbaasichi ibsa baasen akka beeksisetti, vaayrasichi ega muul'atee kaasee mootummaan Chaayinaa ittisaa fi to'annoorratti hojjechaa jira.
Mootummaa Itiyoophiyaa waliinis tumsaan hojjechaa jiraachuu eerera.
Lammiileen Chaayinaa gara Itiyoophiyaa dhufan imala isaanii karaa Buufata Xiyyaaraa Idil Addunyaa Booletiin akka ta'uu qabus ibseera.
Daayreektarri olaanaa Dhaabbata Fayyaa Addynyaa Dooktar Teediroos Adihaanoom Vaayirasiin koroonaa ariitiin babal'achaa dhufuun, sodaa fayyaa addunyaa ta'uu beeksisuun isaanii ni yaadatama.
Mootummaan Chaayinaa weerara vaayrasichaa ittisuu fi to'achuuf hojjechaa jiraatus, xiyyeeffannaa fi tumsa hawaasa idil addunyaa kan barbaadu ta'uu beeksisuun isaanii ni yaadatama.
Dhibichi yammuu eegalu ho'ina qaamaa dabaluudhan, qufaa gogaadhan dabaalamuudhan afuura nama kuta.
Chaayinaan alatti dhukkubsatan vaayrasi koroonaan lubbuun darbe.
Chaayinaan alatti duutii jalqabaa vaayrasi Koroonaa mudateen Filippiinsi keessatti mirkanaa'eera.
Dhukkubsataan lammii Chaayinaa kan umuriin waggaa 40 ta'e erga Wuhaan kan bulchiinsa Hubee biyya Chaayinaa bakka weerarri vaayirasii kanaa yeroo jalqabaatiif itti mul'ate irraa dhufeedha kan amma du'uun gabaafame kun.
Dhaabbanni Fayyaa Addunyaa akka jedheettis, namni kuni osoo gara Filippiinsi hindhufiin dura kan Vaayirasiichaaf saaxilameedha.
Hanga ammaattis namoonni 300 ol kan dhibee kanaan du'an yoo ta'u, baayyeen isaanis Wuhaan irraayi jedhameera.
Kanneen 14,000 ol ta'an ammoo Vaayirasichaan faalamaniiru.
Biyyoonni akka Ameerikaa, Awusitiraaliyaa fi kanneen biroos lammiilee Chaayinaarraa gara isaaniitti imalan kan dhorkaa jiran yoo ta'u, lammiilee isaanii Chaayinaarraa dhufan irratti ammoo qorannoo gaggeessaa jiru.
Namni kunis dubartii umuriin ishee waggaa 38 taate waliin Wuhaan irraa karaa Hong Koongiin gara Filippiinsi dhaqusaanii Qajeelchii Fayyaa Filippiinsi beeksiisee.
Chaayinaatti namoonni dhibee Vaayirasii Koroonaan du'an 259 irra ga'uu Komishiniin Fayyaa Biyyaaleessa Chaayinaa beeksise.
Hanga guyyaa har'aatti namoota kuma 11 fi 781 dhibichaan qabaman keessaa namoonni 259 du'uu isaanii Komishiniin Fayyaa Biyyaaleessa Chaayinaa beeksiseera.
Chaayinaan alatti biyyoota garagaraatti namoonni 137 dhibee kanaan qabamuun mirkanaa'eera.
Namoota Vaayirasii Koroonaan qabaman keessaa namoonni 252 ammoo fayyaniiru.
Bara Faranjootaa 2002-2003tti namoota dhibee kanaan qabaman kuma 8 keessaa namoonni 800 du'uu isaanii ragaan biyyattii argame ni agarsiisa.
Chaayinaa magaalaa Hoong Koongitti Vaayirasiin koroonaa namoota hedduurratti jeequmsa sammuu uumaa jiraachuun himame.
Hoong Koongitti hanga ammaatti namoonni dhibba tokko Vaayirasichaan kan qabaman yoo ta'u, namoonni lama ammoo du'aniiru.
Bara Faranjootaa 2003 bulchiinsichuma keessatti dhibeen saars namoota 300 ta'an ajjeeset ture.
Sababii kanaan jiraattonni Hoongi Koongi seenaan darbe sun nutti deebi'aa laata jechuun jeequmsa sammuu keessa galuun isaani himameera.
Vaayirasiin koroonaa uumamuun walqabatee muddamaa fi jeequmsa sammuu ka'umsa godhachuun qorannoo kan hojjete Yuunvarsiitin Hoongi Koongi beektonni magaalichaa 1/3 ta'an jeequmsi sammuu yoo isaan mudatu, namoonni %11  ta'an ammoo mukaa'u keessa galaniiru jedha.
Jiraattoni Hoongi Koongi kuma 10 ta'an hojii isaanii mana jireenyaa isaanii taa'anii kan hojjetan yoo ta'u, nyaataa fi wantoota barbaachisoo mana keessatti kuusa jiraachuun ibsameera.
Dhiyeessiin uffata fuula ittiin haguuggatanii fi harka ittiin qulqulleeffatan yeroo dheeraaf rakkoo ture jedhameera.
Dhaabbanni midiyaa hawaasaa guddichi Twiitariin tamsa'ina Vaayirasii koroonaa ittisuuf hojjettoonni isaa manatti akka hojjetan ajaja dabarseera.
Dhaabbatichi fulaa miidiyaa hawaasaa isaarratti akka beeksisetti hojjettoonni isaa Hoongi Koongi, Jaappaanii fi Kooriyaa Kibbaa keessatti argaman mana isaanii taa'uun akka hojjetaniif eeyyamameeraf.
Hojjettoonni dhaabbatichaa kumni 5 addunyaarratti argaman mana jireenyaa isaanii keessa taa'uun hojicha akka hojjetaniif ajajni darbeera.
Dhaabbatichi guyyoota muraasaa as hojjettoonni isaa imala hin barbaachifne, akkasumas qophiilee garaagaraatti akka hin hirmaannes ajajeera.
Bulchiinsa humna namaa dhaabbatichaa Jeenifar Kiristii, karoorichi hojjettoonni keenya tamsa'ina vaayrasichaa akka hin saaxilamneefi jedhan.
Darbees maatiiwwan hojjettoota keenyaa vaayrasicharraa baraaruufi jedhaniiru.
Hogganaan dhaabbata Twiitarii Jaak Dooriis, ajaja kana dabarsuun keenya osoo koroonaa Vaayirasiin hin uumamin of eggannoo murtoo gaaridha jedhaniiru.
Kanarras darbee dhaabbileen idil addunyaa bara kana waltajjii adeemsifamu irratti akka hin hirmaanne beeksisaniiru.
Kanaafis Feesbuukii fi Googilii warreen caqafamaniidha.
Sababa Vaayirasii koroonaaf haga amaatti namoonni du'aan kuma 3 ol ta'aniiru.
Miseensonni Mana Maree Bakka Bu'oota Ummataa Iraan 23 Vaayirasii koroonaatin qabamuun ibsameera.
Itti aanaan dura taa'aa mana marichaa ibsa laataniin, miseensota paarlaamaa biyyattii 290 keessaa namoonni 23 Vaayirasichaan qabamuu mirkaneessaniiru.
Biyyattiitti guyyaa har'aa qofa namoonni 835 dhibee kanaan qabamaniiru jedhame.
Iraanitti namoota kuma 2 fi 336 Vaayirasii koroonaatin qabaman keessaa namoonni 77 du'uun isaanii ibsameera.
Biyyattiin Chaayinaatti aantee biyya Vaayirasichaan daran miidhamaa jirtu ta'uun himameera.
Baankiin Addunyaa tamsa'ina Vaayirasii koroonaa ittisuuf Doolaara Ameerikaa biliiyoona 12 deeggarsa taasisuuf waadaa galeera.
Baankichi gargaarsa kan taasisu biyyoota addunyaa sababa vaayrasichaatif diinagdeen isaanii miidhame akka foyya'uufi jedhameera.
Weerarri vaayrasichaa diinagdee biyyoota hedduu rakkoo keessa akka galchus akekeera.
Pireezedaantiin Baankii Addunyaa Deeviid Maalpas,gargaarsi kun biyyoonni vaayrasichaaf saaxilaman tamsa'ina isaa ittisuu fi tajaajila fayyaa kennamuus ciminaan akka hojjetaniifi jedhaniiru.
Gargaarsichi jalqabarratti biyyoota hiyyummaa keessa jiranii fi vaayrasichaaf saaxilamuuf warreen sadarkaa oolaanaarra jiraniif ni kennama jedhaniiru.
Vaayrasichi biyyoota 70 keesssatti tamsa'uun isaas ni yaadatama.
Haga ammaattis sadarkaa idil addunyaatti namoonni kumni 92 ta'an vaayrasichaaf kan saaxilaman yoo ta'u, kanneen keessaa lammiileen kuma 80 ta'an Chaayinaa keessattidha.
Namoonni kumni 3 ol ta'an Vaayirasichaan du'aniiru.
Iraan tatamsa'ina Vaayirasii Koroonaa to'achuuf lammiilee mana sirreessaa keessa jiran kuma 54 yeroof hiikuu ishee dhaga'ame.
Hidhamtoonni kunneen qorannoo taasifameen Vaayrasicharraa bilisa ta'uu isaanii erga mirkanaa'ee wabiin ba'uu dubbii himaan Mana Murtii biyyattii Gaahoolaamhooseen Isimaa'eel dubbataniiru.
Murteen kun namoota nageenya waliin walqabatee hidhamanii fi murteen waggaa 5 ol irratti darbe kan hin daballanneedha jedhan.
Gama biraan bara Faranjootaa 2016 yakka basaastummaan waggoottaan shanan darbaniif mana sirreessaa keessa kan turte hojjettuun tola ooltummaa lammiin Briitaaniyaa fi Iraan Naaziiwaan Zaagiiraa Raatikliif yeroo dhiyootti gadi lakkifamuu dandeessi jedhameera.
Pireezedaantiin Taanzaaniyaa Joon Maaguulii fi hogganaan paartii morkattootaa Maaliim Seeyif Shariif lukaan nagaa wal gafachuun isaanii dubbii ijoo ta'eera.
Suuraa isaan miilaan nagaa wal gaafatan kana qaamoolee hedduun wal harkaa fuudhaa jiru.
Ministeerri fayyaa biyyatti tatamsa'ina Vaayirasii koroonaa ittisuuf lammiileen biyyattii tutuqaarraa akka of eegaan ibsee ture.
Haalli naga gaafannaa preezdaantichaas ibsa minsteerichi baase walqabachuu hin oolu jedhameera.
Taanzaaniyaa dabalatee mootummoonni addunyaa vaayrasichaa ittisuuf wal hammachuu, waldhungachuu fi harka wal fuudhuun hin barbaachisuu jechuun waamichaa dhiyeessaniiru.
Laammiilee Chaayinaa Vaayirasii Koroonaaf saaxilaman kuma 80 fi 422 keessaa namoonni kumni 47 fi 260 guutumaan guutuutti fayyuu isaanii ibsame.
Biyyattiitti namoonni kumni 2 fi 984 dhibee kanaan du'aniiru.
Chaayinaan alatti namoota Vaayirasichaan qabaman kuma 10 fi 566 keessa namoonni 166 du'aniiru jedhame.
Kooriyaa Kibbaatti qofa namoonni kumni 5 fi 621 dhibichaan yoo qabaman, namoonni 33 du'aniiru.
Iraanitti namoonni 92 yoo du'an, Xaaliyaanittis namoota 79 galaafateera jedhame.Ameerikaatti namoonni 9 du'uutu ibsame.
Tatamsa'inni dhibichaa Chaayinaa keessatti daraan hir'achaa yoo dhufu biyyoota biroo keessatti ammoo ariitiin dabalaa jira jedhame.
Biyyoonni addunyaa hundi Chaayinaarraa muuxxannoo fudhachuu akka qaban Dhaabbanni Fayyaa Addunyaa hubachiiseera.
Sababa Vaayirasii kanaan diinagdeen addunyaa dhibbeentaa olaanaa miidhamaa jira jedhame.
Yuunvarsiitii Arsiitti Hospitaalli Riifeeraalaa fi barsiisummaa Asallaa meeshaalee yaalaa garaagaraa Birrii miiliyoona 70 ol baasaan deeggarsan argateera.
Deeggarsi kun dhaabbata tola ooltummaa Swiidiin "Human Brige" jedhamurraa argame jedhame.
Meeshaaleen kunneen meeshaalee teeknooloojii yaala fayyaa hopsitaala riifeeraalichaaf tajaajilu ta'uu Pireezedaantiin Yuunvarsiitii Arsii Dooktar Dhugumaa Addunyaa himaniiru.
Itiyoophiyaatti Daayreektarri "Human Brige" Injiinar Addaamuu Annilay gama isaaniin, deeggarsichi du'aatii haadhoolii fi daa'immanii hir'isuuf shooraa olaanaa qaba jedhaniiru.
Hospitaalichi jiraattoota Arsii fi naannawaa ishee miiliyoona 3.5f tajaajila ni laataa jira jedhame. Feesbuukiin Vaayirasii koroonaa ittisuu waliin walqabatee Dhaabbanni Fayyaa Addunyaa bilisaan akka beeksisu eeyyame.Hoji raawwachiisaa olaanaan Dhaabbata Feesbuukii Maark Zuukarbargi vaayrasicha ilaalchisuun odeeffannoo sobaa ba'an adda baasuuf Dhaabbanni Fayya Addunyaa bilisaan akka beeksisu eeyyamuu himaniiru.Kanumaan walqabatee dhaabbatichi fayyadamtootaf beeksisa dhiyeessurra kan darbe deeggarsa biroo taasisuuf qophii ta'uu ibseera.Tarkaanfiin dhaabbatichaa fayyadamtoonni Feesbuukii kallattiin Dhaabbata Fayyaa Addunyaa akkasumas anga'oota dhaabbilee fayyaa naannoo isaaniirraa vaayrasicha ilaalchisuun odeeffannoo sirrii akka argataniif ni gargaara jedhameera.Feesbuukiin Vaayirasii koroonaa ilaalchisuun odeeffannoowwan sobaa ba'an ittisuun odeeffannoo sirrii fayyadamtoota isaaf laachuun itti gaafatamummaa hawaasaa akka ba'u ibseera.Bulchiinsa Kaaliforniyaatti namni tokko Vaayirasii koroonaatin du'uun walqabatee bulchiinsichi labsii yeroo muddamaa labseera.Ameerikaatti namoonni Vaayirasii koroonaatin lubbuun isaanii darbe 11 ga'eera.Namoota 11 lubbuun darban keessaa 10 kan galmaa'an bulchiinsa Waashiingitan Diisiitti yoo ta'u, Teeksaasii fi Neebraaskaamitti mallattoon vaayrasichaa argameera.Guyyaa kaleessaa guutummaa Ameerikaatti qorannoon Vaayirasii koroonaa akka gaggeeffamuuf qajeelfamni diriirera.Wayita ammaa  Ameerikaa keessatti namoonni 150 ol Vaayirasichaan qabamuun deeggarsa yaala fayyaa argachaa jiru.Namoonni Vaayirasichaan qabaman kenneen bulchiinsoota Ameerikaa 16 keessatti akka argaman ibsameera.Bulchiinsi Waashiingitanii fi Filooriidaa vaayrasicha ittisuuf labsii yeroo muddamaa labsaniiru.Kaalifoorniyaatti Vaayirasii koroonaan kan du'an maanguddoon umurii 71 baatii Faranjootaa darbe dooniin Saanfiraansiiskodhaa gara Meeksikoo daawwannaaf deemaniit turan.Dooniin kun imala birootin namoota baayyee fe'ee galaana Jaappaanirra akka dhaabbatu dirqamsiifamee kan ture yoo ta'u, imaltoota hedduurratti Vaayirasiin koroonaa argameera.Dhaabbanni Maallaqaa Addunyaa Vaayirasii koroonaa ittisuuf Doolaara biiliyoona 50 deeggarsaan laate.Dhaabbatichi biyyoota Vaayirasii koroonaan miidhaman tumsuuf Doolaara biiliyoona 50 deeggarsa akka taasisu beeksiseera.Dhaabbatichi deeggarsa kan taasise dhukkubichi bakka itti uumame Chaayinaarraa ka'uun biyyoota 70 olitti tatamsa'uun walqabateeti.Torbee qabanne kana keessa mootummoonni guutuu addunyaarratti argamanii fi giddugalli baankotaa vaayrasicha ittisuuf tarkaanfii fudhachaa jiru.Dhaabbanni Fayyaa Addunyaa deeggarsichi biyyoota sirni fayyaa isaanii dadhabaa ta'ee, akkasumas biyyoota galii giddu galeessaa qabanii fi hiyyeessa ta'anitti tamsa'ina vaayrasichaa ittisuuf kan ooludha jedhameera.Daayreektarri olaantuun dhaabbatichaa Kiristaaliinaa Ji'orjiviiyaa yaada laataniin bara Faranjootaa 2020tti guddinni jiraatu waggaa darbe kan turerra gadi aanadha jedhaniiru.Haaluma walfakkaatun torbee qabanne kana keessa biyyoonni guddinarra jiran vaayrasicha ittisuu akka danda'aniif Baankiin Addunyaa Doolaara biiliyoona 12 deegarsa taasisuun isaa ni yaadatama.Akka biyyaatti ammeentaan quucaruu %60 gara %37 hiri'achuu danda'uun ibsame.Ministeerri Fayyaa, waajjiroolee seektara mootummaa fi dhaabbilee tumsistootaa waliin raawwii baatiiwwan 6 irratti marii taasisaniiru.Wayita kanas gama sirna nyaataan hojiiwwan hojjetamaniin akka biyyaatti ammeentaan quucaruu %60 haga %37 hiri'chuu danda'uu ministirichatti daayreektarri haadhoolii fi daa'immanii Dooktar Masarat Zalaalam himaniiru.Yaa ta'u malee rakkicha hundeerraa furuuf qaamolee dhimmi ilaallatu waliin qindoominaan hojjeetamuu akka qabu yaadachiisaniiru.Waltajjicha irratti kanneen raawwii foyyaa'aa argisiisan keessa naannoo Amaaraarraa aanaalee Dahaanaa, Ziqwaalaa fi Gaazoo akkasumas naannoo Tigraayitti Afilaanaa fi Qollaa Taanbeenif beekamtiin kennamuufi ragaan Ministeera Fayyaarraa arganne ni muul'dhisa.Maallaqni baankii Vaayirasii koroonaa dabarsuu akka danda'u eerame.Maallaqni moofaan Vaayirasii koroonaa dabarsuu akka danda'an Dhaabbanni Fayyaa Addunyaa ibsa laateen akeekkachiise.Tamsa'ina Vaayirasii koroonaa ittisuuf jecha itti fayyadama maallaqoota moofa'anirratti of eeggannoon taasifamuu akka qabu Dhaabbanni Fayyaa Addunyaa kan hubachiise yoo ta'u, fayyadamtoonni Birrii erga tuqanii booddee harka isaanii dhiqachuu akka qaban hubachiiseera.Baankiin Ingiliiz gama isaan maallaqoonni moofa'an baakteeriyaa fi vaayrasota qabachuu danda'u , maamiltoonni erga fayyadamanii booddee harka isaanii akka dhiqatan gorseera.Haaluma walfakkaatuun Chaayinaa fi Kooriyaan Kibbaa baatii dabrasinee eegalanii tamsa'ina vaayrasichaa ittisuuf maallaqoota baankii moofa'an fayyadamuurra bittaa teeknooloojiiin raawwachuu eegalaniiru.Namoota dhibee Vaayirasii koroonaan qabaman keessaa namoonni kumni 53 ol fayyan jedhame.Erga weerarri Vaayirasii koroonaa muul'atee namoota Vaayirasichaan qabaman kuma 95 fi 481 keessaa namoonni kumni 53 fi 688 fayyuun himameera.Biyyoota Awurooppaa keessaa Xaaliyaaniin biyya dhibichaan daran miidhamte taatee jirti.Guyyaa tokko qofatti biyyattiitti namoonni 41 du'aniiru jedhame.Xaaliyaanitti namoota dhibichaan qabaman kuma 3 fi 858 keessaa hanga ammaatti namoonni 148 du'aniiru jedhame.Waliigala hanga ammaatti namoota kuma 3 fi 285 Vaayirasii kanaan lubbuun darbee jira. Itti aanaan muummee ministiraa obbo Dammaqaa Makoonnan hojiilee koroonaa Vaayirasii ittisuuf hojjetamaa jiran daawwatan.Obbo Dammaqaan Wiirtuu To'annoo fi Odeeffannoo Koroonaa Vaayirasii Inistiitiyuutii Fayyaa Hawaasaa Itiyoophiyaa keessatti argamu daawwataniiru.Hojiilee leenjii fi qophiilee ittisaa fi to'annoo taasifamaa jiranis daawwataniiru.Xaaliyaanitti lakkoofsi namoota koroonaa Vaayirasiin du'anii 197 ga'uun himameera.Ka'umsa isaa Chaayinaa kan taasise koroonaa Vaayirasiin tatamsa'inni isaa biyyoota addunyaaf yaddoo guddaa ta'eera.Awurooppaa keessaa Xaaliyaanitti lakkoofsi namoota du'aaniis 197 sadarkaa olaanaan galmaa'eera.Sababa vaayrasichaafis dorgommiiwwan ispoortii hundi akka hin adeemsifamnes himameera.Dabalataanis mootummaan biyyichaa dhibee kana ittisuuf manneen barnoota hunda guyyoota 10 akka cufamaniif ajaja dabarseera.Xaaliyaan keessatti erga weerarri Vaayirasii koroonaa muul'ate booda lakkoofsi namoota du'anii sadarkaa olaanaan dabaluun lubbuu namoota 197 galafateera.Anga'oonni biyyattiis, weerara vaayrasichaatin sa'aatii 24 keessatti namoonni 49 lubbuun darbuu himaniiru.Namoonni vaayrasichaaf saaxilaman ammoo kuma 4 fi 600 ga'eera.Erga vaayrasichi muul'atee baayyinaan lakkoofsi namoota du'anii Chaayinaatti aanee Xaaliyaanitti akka ta'e himameera.Akka Dhaabbanni Fayyaa Addunyaa himetti, haga ammatti biyyoota vaayrasichi itti muul'ate keessatti namoonni kumni 100 ta'an vaayrasichaaf saaxilamaniiru.Vaayrasichis hammaachaa kan dhufe baatiiwwan 4 keessatti yoo ta'u, namoonni kumni 3 ol ta'an du'aniiru.Baayyinni namoota du'anii garri caalu ammoo Chaayinaa keessatti ta'uun ni himama.Daayreektarri olaanaan Dhaabbata Fayyaa Addunyaa Dooktar Teediroos Adihaanoom, tatamsa'inni vaayrasichaa baayyee yaddessaa yoo ta'u, biyyoonnis weerara vaayrasichaa ittisuuf ciminaan hojjechuu akka qaban dhaamaniiru Inistiitiyuutiin Fayyaa Biyyaalessaa Xaaliyaan akka ibsetti, namoonni du'an giddugalummaan umrii waggaa 81 yoo ta'an, hedduun isaanii rakkoo dhibee fayyaa biraa akka qaban himeera.
Kanneen du'an keessas %72 kan ta'an dhiiroota jedhameera.
Xaaliyaa addunyaarratti biyya namoota umriin mangudduummaa keessaa jiraatan hedduu qabdudha.
Emmireetota Arabaa Gamtoomaniitti lammiilee Itiyoophiyaa lama Vaayrasi koroonaan irraatti argame Waggoota lamaa achuma jiraachaa kanneen turan ta'uu himame .
Dhiyeenya kana Emmireetota Arabaa Gamtoomaniitti lammiilee Itiyoophiyaa lamarratti Vaayrasi koroonaan irraatti argame jedhame Waggoota lamaa achuma jiraachaa kanneen gara biyyaa kan hin imalle ta'uu himameera.
Ministirri Deetaan Ministeera Fayyaa Dooktar Liyaa Taaddasaa Fuula â€˜Tweetera isaaniin akka ibsanitti, lammileen Itiyoophiyaa kunneen waggoota lamaaf biyyicha keessa jiraachaa kan turan,dhiyeenyatti ammoo gara Itiyoophiyaa hin imalle jedhame.
Emmireetota Arabaa Gamtoomanitti namoonni 13 irratti koroonaa vaayirasiin argamuusaa fi isaan keessaa 2 lammiilee Itiyoophiyaa ta'uusaanii himameera.
Xaaaliyaan lammiilee miliyoona 16 ta'an sababa weerara Vaayirasii koroonaan sochii isaanii daangessite.
Kutaa bulchiinsa Lombardii keessatti lammiileen argaman hayyama mootummaa malee gara iddoo biraatti akka hin sochoone jedhamani.
Miilaan magaala guddoo Lombardii dabalatee magaalota akka Veenaayis keessa kanneen jiraatan akka hin sochoone ajajamaniiru.
Muummee Ministiraa Xaaliyaan Jiwuseppe Kontee akka beeksisanitti, kutaa bulchiinsa Lombardiitti manneen barnootaa ni cufamu.
Giddugaloonni bashannanaa fi Ispoortii hundi hojii dhaabu.Torban darbes Yuunvarsitiiwwanii fi manneen barnootaa hundi guyyaa 10 akka cufaman mootummaan Xaaliyaan labsee ture.
Awurooppaatti Xaaliyaan giddugala weerara Vaayirasii koroonaa taatee jirti.
Lammiileen kuma 6 ta'an Vaayirasichaan qabamuun mirkanaa'eera.
Namni siyaasaa beekamaan Xaaliyaan Nikoolaas Zangareettii vaayirasii koronaan akka qabame beeksiseera.
Labsii mootummaanXaaliyaan dabarse kanaan jilawwan akka cidhaa ykn sirna awwaalchaa gaggeessuun dhorkaa ta'eera.
Lammiin Jarman koroonaa Vaayirasiin qabamee Gibtsitti yaalamaa ture, lubbuun isaa darbuun himame.
Gibtsitti Sanbata darbe namoonni 45 Vaayirasii koroonaan akka haaraatti qabamuu Ministeerri Fayyaa biyyattii beeksiseet ture.
Waliigalaan Afrikaatti hanga ammaatti Gibstitti namoonni 48, Seenegaalitti 4, Afrikaa Kibbaatti 3, Moorokootti 2, Kaameeruunitti 2, Tuniiziyaatti 1, Toogootti 1, Naayijeeriyaatti 1 Vaayirasii kanaan qabamaniiru.
Biyyoota 100 keessatti namoonni Vaayirasii koroonaan qabaman kuma dhibba 1 fi kuma 8 irra ga'uu isaanii Dhaabbanni Fayyaa Addunyaa beeksiseera.
Hanga guyyaa kaleessaatti namoota qabaman keessaa namoonni kumni 3 fi 821 du'aniiru.
Iraan, Xaaliyaanii fi Kooriyaa Kibbaatti daran hamaachaa jira jedhame.
Xaaliyaatti torbee lama keessatti namoota kuma 7 fi 300 ol qabaman keessaa namoonni 336 du'aniiru.
Itiyoophiyaatti buufataalee qorannoo galumsa biyyatti hundarratti namoota kuma dhibba 4 fi kuma 67 fi 280 qorannoo hoo'ina qaamaa godhameen hundi isaanii bilisa ta'uudhan qorannicha darbaniiru.
Buufata Xiyyaaraa Idil Addunyaa Booleetti buufataalee 7 irratti namoota kuma dhibba 2 fi kuma 77 fi 977 qorannoon tasifamee, hundi bilisa ta'aniiru.
Kanneen keessaa namoonni kumni 6 fi 858 biyyoota dhibeen kun keessatti muul'aterraa warreen dhufanidha jedhame.
Muummee ministiraa Dooktar Abiy Ahimad koree biyyoolessaa Vaayirasii noovil koroonaa ittisuuf hundaa'e waliin mari'atan.
Korichi hoggansa miseensota waajjiraalee ministeeraarraa kan hundaa'edha.
Korichi sadarkaa federaalaa fi naannooltti Ministeera Fayyaatin duurfamuudhan hojiilee ittisaarratti qophiilee barbaachisoo taasisaa jira.
Muummee ministiraa ergaa waltajjicharratti dabarsaniin, hubannoo hawaasaa cimsuudhan ittisuurratti qophaa'ummaa qabaachun barbaachisaa ta'uu ibsan.
Korichi dhiibbaa hawaas diinagdee mudachuu malu dandamachiisuuf filmaata bal'aa qopheessuu qabas jedhan.
Hojiileen amma ammaatti hojjeteenis dansaa ta'uu nan amana jedhan.Ittisaa fi to'annoorrattis qophii ga'aan taasifamuun ibsameera.
Buufata Xiyyaaraa Idil Addunyaa Boolee dabalatee karroota seennii fi ba'iinsaa lafoo fi qilleensaa 30tti qorannoon taasifamaa jira.
Hanqinni hguuggii afaanii fi funyaanii akka hin mudanne, gabaa alaatif dhiyaachaa kan ture akka dhaabbatu taasifameera.
Magaalaa Finfinneetti Hoospitaalli Yakkaa Kootabee tajaajila yaalichaa qofa akka laatu murtaa'era.
Hoospitaalichi si'a tokkotti namoota 300 keessummeessuu danda'a.
Dhawaata humnasaa akka cimsatus gaafatameera.
Magaalaa Bishooftuutti Hoospitaalli Raayyaa Ittisa Biyyaa tajaajila kanaaf qophaa'era.
Naannoleetti iddoowwan paarkiiwwan indaastirii jiranitti qophiin taasifameera.
Vaayrasichi addunyaarratti babal'achaa dhufuu isaatin koonfaransoonni idil addunyaa Itiyoophiyaatti gaggeeffamuuf turan haqamaniiru.
Ministirri Ministeera Aadaa Faransaay Firaank Riistar Vaayirasii koroonaan qabamuun ibsameera.
Ministirichi Vaayirasichaan qabamuu qorannoo taasiseen mirkanaa'era jedhame.
Biyyattiitti hanga guyyaa kanaatti namoota Vaayirasii koroonaan qabaman kuma 1 fi 412 keessaa namoonni 30 du'uu daayreekarri Abbaa Taaytaa Fayyaa Hawaasaa Faransaay Jeeroom Saluumoon dubbataniiru.
Namoota 5 irratti mallattoon Vaayirasii koroonaan walitti dhiyaatu muul'atee bu'aan qorannoo isaanii eeggamaa jiraachuu Inistiityuutiin Fayyaa Hawaasaa Itiyoophiyaa beeksise.
Namoonni iddoo turmaata keessa galanii bu'aan qorannoo isaanii eeggamaa jiru kunneen 3 lammiilee Itiyoophiyaa yoo ta'an, 2 ammoo lammiilee Chaayinaa ta'uu daayreektarri olaanaan Inistiityuutii Fayyaa Hawaasaa Itiyoophiyaa Dooktar Eebbaa Abaataan ibsaniiru.
Itiyoophiyaan dhibee kana ittisuuf Dhaabbata Fayyaa Addunyaa, Giddugala Ittisaa fi To'annoo Dhibee Afrikaa fi qaamolee dhimmichi ilaallatu waliin qindoominaan hojjechaa jiraachuu himaniiru.
Imaltoonni gama Buufata Xiyyaaraa Idil Addunyaa Boolee fi galumsa biyyattiii hundaan gara Itiyoophiyaa seenan kumni dhibbi 5 fi kumni 21 hoo'ina qoratamuun bilisa ta'aniiru jedhan.
Googilii sababii tamsa'ina Vaayirasii koroonaatin hojjettoonni isaa mana taa'anii hojii isaanii akka hojjetaniif gaafate.
Obbolaa dhaabbata Googilii kan ta'e Alfaabeet, hojjettoonni isaa mana taa'aani hojii isaanii akka hojjetan gafateera.
Gaaffichi hojjettoota isaa Ameerikaa Kaabaa ilaallata jedheera.
Googilii addunyaarratti yaddoo guddaa ta'aa kan dhufe tamsa'ina Vaayirasii koroonaaf gaafficha dhiyeessera.
Gaffin inni amma dhiyeesse Ameerikaa fi Kaanaadaatti kan argama biiroowwan isaa 11 keessa kan hojjetan hojjettoota kuma 100 kan ilaallatudha.
Ameerikaatti lakkoofsi namoota Vaayirasichaan qabamanii kuma 1 ga'eera.
Kanumaan walqabsiisuun hojjettoota Googilii dabalatee hojjettoonni Aappil, Amaazoon, Mayikroo Sooftii fi Feesbuuk hojii isaanii mana ta'aanii yoo hojjetan weerara vaayrasichaaf saaxilamuun ni xiqqaata yaada jedhu dhiyyeessera.
Yaa ta'u malee Alfaabeet biiroosa Ameerikaa Kaabaa jiru keessatti hojjettoota biroo keessa taa'anii hojjetaniif banaa ta'uu beeksiseera.
Yuunvarsiitin Jimmaa Istaarkeey Hiiriing Faawundeeshin, Piroojaktii Kaataraaktii fi Tajaajila Viizhin Keer Itiyoophiyaa waliin tajaajila yaala bilisaa laate.
Tajaajila yaala bilisaa kanaan namoota rakkoo dhageettii qabaniif meeshaan deeggarsa dhageettii gurraa dabalu bilisaan kennameera.
Deeggarsicha dhaabbataa Staarkeey Hiiriing Faawundeeshin jedhamuu fi giddugala yaalaa fayyaa Yuunivarsiitii Jimmaa waliin ta'uun bilisaan laataniiru.
Arjooma meeshaa kanaan namoonni rakkoo dhageettii qaban 1000 ta'an fayyadamoo ta'aniiru.
Dabalataan ammoo namoota dhibee ijaa qabaniif koolleejjiin mummee fayyaa Yuunvarsiitii Jimmaa, Piroojaktii Kaataraaktii fi Tajaajila Viizhin Keer Itiyoophiyaa waliin ta'uudhan tajaajila laatera.
Wallaansichi bilisaan kan laatame yoo ta'u, yaala baqaqsanii wallaanuu mooraa ijaatu laatame.
Tajaajilli bilisaa kun namoota 500 ta'aniif, Gurraandhala 29 eegalee laatameera.
Lammiileen Yuugaandaa talaallii sobaa Vaayirasii koroonaa namootaf laatan to'annoo jala ooluu poolisiin biyyatti beeksiseera.
Yuugaandaatti hanga ammaatti namni Vaayirasichaan qabame jiraachuu baatus, abbaa fi ilmi garuu vaayrasicha ni ittisa jechuun namootaf talaallicha osoo kennaanii to'atamaniiru.
Addunyaarratti namoota kuma 3 fi dhibba 8 kan ajjeese vaayrasichi hanga ammaatti talaalliin vaayrasicha ittisuu hin argamne jedhameera.
Namoonni dhunfaa yakka kana hojjetan magaalaa Yuugaandaarraa kiilo meetira 120 fagaattee kan argamtu Maayugee jiraatu jedhameera.
Talallii sobaa kanas hanga ammaatti namoonni meeqa akka fudhatan beekun hin danda'amne.
Dubbi himaan poolisii Yuugaandaa, namoonni dhuunfaa kanneen qoricha Vaayirasii kooroonaati jechuun maallaqa guddaa kaffalchiisuun yakkicha raawwachaa turaniiru.
Vaayrasichi biyyoota addunyaa 80 keessatti mul'ateera.
Namoonni kumni 100 ta'an ammoo Vaayirasichaan qabamaniiru.
Chaayinaan Vaayirasii koroonaa to'achuu yeroo ifoomsiteetti Ministirri Ministeera Fayyaa Ingiliiz Vaayirasichaan qabamuu ibsame.
Ministirri Eegumsa Fayyaa Ingiliiz Naadiin Dooriis Ingiliizitti namoota Vaayirasichaan qabaman 382 keessaa tokko ta'aniiru.
Gama biraan Chaayinaan weerara Vaayirasii koroonaa to'achuu ishee beeksiiftee jirti.
Xumura bara Faranjootaa 2019 eegaltee weerara Vaayirasii koroonaan sadarkaa olaanaan miidhamaa kan turte Chaayinaan tatamsa'ina isaa to'achuu ishee beeksiifteerti.
Biyyaattiitti waliigala namoota kuma  80 fi 754 dhibichaan qabaman  keessaa namoonni kumni 3 fi 136 du'aniiru.
Lammiileen biyyattii miiliyoonaan lakkaawwaman sosochii kamuu akka hin taasiifne dhorkamanii turaniiru jedhame.
Pireezedaantiin biyyatti Shii Jiinpiing guyyaa kaleessaa erga Vaayrasichi muul'atee yeroo jalqabaa magaalaa Wiihaan daawwataniiru.
Daawwannaan kunis biyyattiin dhibicha too'achuu ishee addunyaatti beeksisuuf ture jedhame.
Chaayinaatti guyyaa kaleessa namoonni Vaayirasichaan qabaman namoota 19 qofa ta'uu ibsaniiru.
Bulchiinsa Huubeey magaalaa Wiihaanitti vaayrasicha to'achuuf hojii hojjetameen tatamsa'ina isaa to'achuu danda'amuu ibsaniiru.
Guutuu biyyattiitti hospitaaloonni tajaajila yaala dhibichaaf banaman 14 cufamuu isaanii Pireezedaanti Shii Jiinpiing ibsaniiru.
Oduu biroon Vaayirasiin koroonaa xaaliyaanitti daraan babal'achaa jira jedhame.
Biyyattiitti  guyyaa kaleessaa qofa namoonni 168 Vaayirasii koroonaan du'uutu himame.
Waliigala hanga guyyaa har'aatti namoonni kumni dhibbi 1 fi kumni 19 fi 132 yoo qabaman, namoonni kumni 4 fi  284 ammoo du'aniiru jedhame.
Namoonni kumni 65 fi 776 dhibicharraa fayyaniiru.
Dhaabbanni Fayyaa Addunyaa Vaayirasiin koroonaa weerara idila addunyaa ta'uu labseera.
Dhibeen tokko weerara idil addunyaa kan ta'u yeroo walfakkaatuutti biyyoota garaagaraatti yoo tamsa'eedha jedhame.
Daayreektarri olaanaan Dhaabbata Fayyaa Addunyaa Dooktar Teediroos Adhaanoom torbee lamaan darban keessatti qofa chaayinaan ala namoonni dhibichaan qabaman dachaa 13n dabaluu ibsa har'a laataniin himaniiru.
Dhibicha to'achuuf hirmaannaan taasifamaa jiru laafaa ta'uun ammoo daraan isaan yaaddessuu Dooktar Teediroos ibsaniiru.
Qorattoonni Chaayinaa meeshaa Vaayirasii koroonaa daqiiqaa 15 keessatti adda baasuu danda'u ifoomsan.
Meeshichaaf qaama hargansuurratti yaaliin taasifameefira.
Vaayrasicha adda baasurra darbee, haala waldhaanamtoota vaayrasichaa sadarka garagaraarra jiran adda baasuuf kan gargaarudha.
Qorattoonni samuudaa namoota Vaayirasichaan qabaman 397 fayyadamuun yaalii taasisaniiru.
Yaalii taasisan kanaanis, meeshaa haaraan kun dandeettiin vaayrasicha mirkaneessuusaa %88.66 ta'eera.
Dandeettiin vaayrasicha adda baasuu meeshichaa ammoo %90.63 ta'eera jedhan qorattoonni.
Meeshichi weerara Vaayirasii koroonaa ariitiin adda baasuuf carraaqqii taasifamu ni gargaara jedhameera.
Saawudii Arabiyaan tamsa'ina Vaayirasii koroonaan walqabatee Awurooppaa dabalatee biyyoota 50 irratti qoqqobbii imalaa kaa'uu beeksifte.
Uggurri imalaa kun kan kaa'ame Saawudii Arabiyaatti lakkoofsi namoota Vaayirasii koroonaan qabamanii baayyachaa dhufuun walqabatee ta'uutu ibsame.
Bu'uuruma kanaan Awurooppaa dabalatee biyyootni 50 ta'an irratti gara biyyichaatti akkasumas balalliin biyyaa biyyatti taasifamu kamuu yeroof ittifameera.
Biyyoota Afrikaa keessaa Itiyoophiyaa dabalatee Jibuutii, Soomaaliyaa, Sudaan Kibbaa fi Sudaanirratti uggurri imalaa ka'ameera.
Uggurri imalaa kun biyyoota Awurooppaa 28 fi Eeshiyaa 6 irrattis kaa'ameera.
Ministeerri Fayyaa Saawudii Arabiyaa namoonni Vaayirasii koroonaan qabaman 45 ga'uu beeksiseera.
Mootummaan Keeniyaa dhukkubni koroonaa vaayirasii jalqabaa biyyattiitti argamuu beeksise.
Ministirri Fayyaa biyyattii Mutaah Kaagiwee ibsa laataniin lammii Keeniyaa kan taate dubartiin Ameerikaarraa karaa Landaniin Keeniyaa galterratti dhibeen kun muul'achuu ibsaniiru.
Dhukkubsattuun kun Keeniyaa kan galte torban dura jedhameera.
Dhibichaan qabamuun ishee kan beekkame garuu kaleessa galgala ta'uun ibsameera.
Mootummaan Keeniyaa imala Chaayinaa fi Xaaliyaan kamuu dhoorkuun isaa kan yaadatamudha.
Dhibeen kun Gaanaa fi Gaaboonittis muul'ateera jedhame.
Naannoo Kibbaatti duulli talaallii pooliyoo marsaa 2ffaan eegaluu Inistiitiyuutiin Fayyaa Hawaasaa naannichaa beeksiseera.
Daayreektarri inistiitiyuutichaa obbo Maammuush Huseen, talaallichi guyyaa har'aa irra eegalee hanga Bitootessa 7, 2012 ni gaggeeffama jedhaniiru.
Talaallichi Sidaamaa, Halaabaa, Kambaataa Xanbaaroo, Haadiyyaa fi godina Walaayittaa dabalatee godinaalee 5 kesssatti argaman aanaalee 54tti kan kennamu ni ta'a jedhan.
Daa'imman kumni 900 talaallicha ni fudhatu jedhan.
Itiyoophiyaatti namni Vaayirasii koroonaatin qabame tokko argame.
Qorannaa Itiyoophiyaatti taasifameen lammiin Jaappaan tokko Vaayirasii koroonaatin qabamuu ministirri Ministeera Fayyaa Dooktar Liyaa Taaddasaan ibsan.
Inistiitiyuutiin Fayyaa Hawaasaa Itiyoophiyaa akka mirkaneessetti namichi kan ka'e Burkiinaa Faassootii yoo ta'u, gara Itiyoophiyaa ega seenen booda kaleessa Vaayirasichaan qabamuun isaa ibsameera.
Namichi dhibames Gurraandhala 25,2012 gara Itiyoophiyaa kan seene.
Lammiin Jaappaan kun umriin isaa waggaa 48 yammuu ta'u, Boolee Caffaatti kophaatti fo'amee hordoffiin taasifamaafii jira.
Namoota namichaan walitti dhufeenya qabaniifis hordoffiin taasifamaafii jira.
Dhaabbileen ogeeyyiin fayyaa ramadamaniif, namoota dhibba 6 keessummeessuu danda'anis qophaa'aniiru jedhameera.
Namni shakkii vaayrasichaa qabu karaa bilbila bilisaa 8335 eeruu akka laatus gaafatameera.
Ummanni tuttuqqii harkaa, harka walqabachuu, bakka namni itti heddummaaturraa akka of qusatu, qulqullina harkaa akka eeggatu, harka hin dhiqamneen fuula, ijaa fi gurra akka hin tuttuqne Ministeerri Fayyaa beeksiseera.
Ruuwaandaatti tatamsa'ina koroonaa Vaayirasii ittisuuf iddoo dhiqannaa harka sosocho'aa fayyadamuun eegalame Ruuwaandaan biyyoota Afrikaa Sahaaraa gadii keessaa biyya vaayrasichi itti hin galmoofne keessa ishee tokko.
Biyyattiin weerara vaayrasichaa ittisuuf magaalaa guddutti Kiigaalii keessaatti lammiileen ishee meeshaa dhiqannaa harkaa socho'utti akka fayyadaman taasiftee jirti.
Iddoon dhiqannaa harkaa socho'aan kun baankota, giddugala gabaa, buufata konkolaataa fi reestoorantootatti jedhameera.
Kiigaaliitti namoonni buufata konkolaattootaatti tajaajilamuu dhufan marti harka isaanii dhiqachuun dirqama ta'uu ibsameera.
Dhaabbanni Fayyaa Addunyaa vaayrasicha ittisuuf qulqullina eeguun mala ittisaa keessaa isaa tokko ta'uu ibseera.
Muummee ministiraa Dooktar Abiy Ahimad ummanni osoo hin rifatin fayyaa ofii fi maatiisaa eeguu qaba jedhan.
Dooktar Abiy miidhamaan koroonaa Vaayirasii jalqabaa Itiyoophiyaatti argamuu ilaalchisuun ergaa of eeggannaa dabarsaniiru.
Harka irra deddeebiin dhiqachuu amaleeffachuu, mallattoon qufaa yoo isinirratti muul'ate manaa ba'uu dhiisuu, iddoo namni itti heddummaatu deemuu dhiisuu fi of eeggannoo taasisuu, nagaa walgaafachuu waltuttuqqii qabu dhiisuu, fayyaa ofii fi fayyaa maatii eeguun barbaachisaadha jedhaniiru.
Miidhamaan koroonaa Vaayirasii jalqabaa Itiyoophiyaatti argamuu waliin walqabatee daldaltoota daballii gatii taasisan irratti gareen hojii to'annaa hojjetu hundaa'e.
Waajjirri Kantiibaa Finfinnee akka beeksisetti garichi Biiroo Daldalaatin hogganama.
Garichi har'aa eegalee hojiitti ni gala jedhaniiru.
Daldaltoota seeraan ala daballii gatii taasisan irrattis tarkaanfiin ni fudhatama jedhameera.
Hawaasnis eeruu akka laatu gaafatameera.
Biiroon Fayyaa Finfinnee buufataalee fayyaa fi hoospitaalota magaalicha keessatti argamaniif ambulaansota 31 laate.
Hogganaan biirichaa Dooktar Yohaannis Caalaan ambulaansonni laataman balaa tasaa dabalatee, yaala daa'immanii fi haadholii ammayyeessuuf tumsa ni taasisu jedhan.
Ambulaansota 31 keessaa 25 buufataalee fayyaatif, 6 ammoo hoospitaalotaaf laataman.
Zammanaa Bayyanaatu gabaase.
Pireezedaantiin Ameerikaa Doonaald Tiraamp tamsa'inaa vaayraasii koroonaa ittisuuf  labsii yeroo hatattamaa labsaniiru.
Kanaafis qoqqobbii imalaa biyyoota Awurooppaa 26 irra gara Ameerikaatti taasifamu ka'aniiru.
Tiraamp dhiibbaa vaayrsasichi fidaa jiru hambisuuf labsichi barbaachisuu himaniiru.
Dhoorkichi lammiileen biyyoota Awurooppaa gara Ameerikaa akka hin gallee taasisuuf kan kaayyefatee yoo ta'u, lammiilee Ameerikaa Awurooppaa jiran hin ilaallatu jedhaniiru.
Kanarra darbees dhoorkichi Ingiliiz hin ilaallatu jedhaniiru.
Ameerikaatti naamoonni kumni 2 ta'an vaayrasichaaf saaxilamaniiru,43 ammoo du'aniiru.
Weerarri vaayrasichaa biyyoota hedduu wal ga'aa waan jiruuf, Dhaabbanni Fayyaa Addunyaa Awurooppaan giddugala vaayrasichaa ta'aa dhufuu ibsaniiru.
Hoospitaalli Waliigalaa fi Koolleejjiin Meedikaalaa Adaamaa, Yuunvarsiitiin Waachamoo fi Yuunvarsiitiin Dabrataaboor barattoota isaanii ebbisiisan.
Hoospitaalli Waliigalaa fi Koolleejjiin Meedikaalaa Adaamaa ogeeyyii yaala fayyaatin(dooktareetiin) leenjisaa ture 15 ebbisiisera.
Barattoonni 1300 ammoo koolleejjichatti barnoota isaanii hordofaa jiru.
Yuunvarsiitiin Waachamoo barattoota 1223 gosa barnootaa 11n leenjisaa ture 42; dooktareeta yaala fayyaa fi digrii lammaffaatin ebbisiisera.
Yuunvarsiitiin Dabrataaboor yeroo jalqabaatif haaybiriin innooveetiiv kariikulamiin dooktareet digriidhan barattoota 26, 33 ammoo dooktareet digrii wallaansa fayyaatin ebbisiisera.
Walga'iin koree waloo Ministeera Fayyaa Naannoole fi dhaabbileen waamamoo xumurame.
Walga'iin koree waloo Ministeera Fayyaa Naannoole fi dhaabbileen waamamoo Bitootessa 3, 2012 irraa eegaluun guyyaa lamaaf Finfinneetti gaggeeffama ture.
Walga'iisaa kanaan vaayrasi koroonaa dursanii ittisuurratti hojiiwwan hojjetaman gamaaggamuu akkasumaas ajandawwan biroorratti mari'ateera.
Korichi gara fuulduraatti hojiiwwan hojjetamuu qaburratti kallatti kaa'un walga'iisaa xumureera.
Muummeen Ministiraa FDRI Dooktar Abiy Ahimad haala tatamsa'ina Vaayirasii koroonaa ittisuun danda'amurratti Jaak Maa waliin mar'atan.
Miidhaa fayyaa Vaayirasiin koroonaa Afrikaatti qaqqabsiisu ittisuuf qophiin duraa murteessaa ta'uu mari'ataniiru.
Muumeen Ministiraa FDRI Abiy Ahimad tatamsa'ina Vaayirasii koroonaa haala ittisuun danda'amurratti ganama har'aa hundeessaa dhaabbata Aliibaabaa, Jaak Maa waliin mari'ataniiru.
Jaak Maan meeshaalee qorannoo Vaayirasii koroonaaf oolu kuma 10 â€“ 20 fi maaksoota kuma 100 ol Itiyoophiyaa waliin ta'uun biyyoota Afrikaaf rabsuuf filachuu isaanii Dooktar Abiy dinqisiifataniiru.
Deeggarsi kun namoota dhibichaan miidhaman kunuunsuuf meeshaalee fi qajeelfamoota barbaachisan kan of keessatti qabateedha jedhame.
Vaayirasii kana ittisuuf meeshaalee kanneen ogummaa fayyadamuun hojiirra oolachuun barbaachisaa ta'uu Dooktar Abiy fuula feesbuukii isaaniin ibsaniiru.
Vaayirasiin Koroonaa biyyoota Afrikaa 26 keessatti muul'achuu Dhaabbanni Fayyaa Addunyaa beeksiseera.
Torbee lama keessaatti Vaayirasiin koroonaa biyyoota Afrikaa walakkaa waliin ga'uu Dhaabbanni Fayyaa Addunyaa ibseera.
Akka dhaabbatichi ifoomseetti Ardii Afrikaa biyyoota 26 keessatti namoonni 273 dhibee kanaan qabamaniiru.
Iyvoorii Koost guyyaa har'aa namni 3 qabamuu beeksiftee jirti.
Dhibeen kun hedduminaan Xaaliyaanirraan gara Afrikaatti babal'ate jdhame.
Waliigala guutuu addunyaatti namoonni kumni dhibbi 1 fi kumni 56 fi 400 qabamaniiru.
Namoonni kumni 5 fi 833 du'aniiru.Namoonni kumni 73 fi 968 ammoo dhibicharraa fayyaniiru jedhame.
Itiyoophiyaatti namoonni sadi dabalataan Vaayirasii koroonaan qabamuun ibsameera.
Namoota sadan har'a qabamuun isaanii mirkanaa'e keessaa tokko lammii Itiyoophiyaa yoo ta'u, lama ammoo lammiilee Jaappaan ta'uu Inistiityuutiin Fayyaa Hawaasaa Itiyoophiyaa beeksiseera.
Namoonni kunneen Finfinnee keessatti kan aragamanii fi isa jalqaba qabame waliin tuttuqaa warreen qaban ta'uu Inistiityuutichi ibseera  Lammiileen Jaappaan umriin isaanii waggaa 44 fi 47 yoo ta'an lammiin Itiyoophiyaa ammoo umriin isaa waggaa 42 ta'uu ibsameera.
Namoonni kunneen addatti foo'amuun yaalli barbaachisu taasiifamaafi jiraachuu Inistiityuutiin Fayyaa Hawaasaa Itiyoophiyaa himeera.
Namoonni nama kana waliin walitti dhufeenya qaban jedhamaniishakkaman 117 bakka tursiisa addaatti qorannoon godhamaafi jira jedhame.
Inni yeroo jalqabaaf Itiyoophiyaatti qabame yeroo ammaa haala gaariirra jiraachuu ibsameera.
Oduma walfakkaatuun namni dhuunfaan Saa'ud Arabiyaa dhufe tokko iddoo tursiisaa keessaa miliquun hordoffii taasifamaa tureen godina Kibba Walloo aanaa lagaambootti to'annoo jala oolee jira.
Yeroo ammaatti namoota isa waliin turan hojiin adda baasuu hojjetamaa jira jedhameera.
Biyyoonni Afrikaa hedduun tatamsa'ina Vaayirasii koroonaa ittisuuf tarkaanfii fudhachaa jiru.
Biyyoonni Afrikaa tatamsa'ina vaayrasichaa ittisuuf tarkaanfii barbaachisu fudhachaa jiru jedhame.
Haaluma Gaanaan daawwattoota biyyoota dhibichi itti muul'aterraa dhufan gara biyyattii akka hin seenne dhorkiteet jirti.
Afrikaan Kibbaas labsii yeroo ariifachiisaa labsuun daangaa ishee cufteerti jedhame.
Keessattuu lammiileen Chaayinaa, Iraan, Xaaliyaan, Ispeen, UK fi Ameerikaarraa dhufan gara biyyattii akka hin seenne dhorkuu isheetu ibsame.
Keeniyaan gama isheetin imala biyya keessaa dabalatee lammiileen biyyoota Vaayirasiin kun keessatti muul'aterraa dhufan kamiyyuu gara biyyattii akka hin galle daangaa cufteerti.
Hanga ammaatti Vaayirasiin kun kan keessatti hin muula'nnee Jiibuutii fi Taanzaaniyaanis  balallii idila addunyaa kamuu dhaabaniiru.
Moorookoonis balallii idila addunyaa kamiiyyuu dhaabuu beeksiiftee jirti.
Libiyaan guyyaa har'aa eegalee sosochii daandii qilleensaa fi daangaa hunda dhorkuu ibsiteerti.
Tuuniziyaanis daangaan biyyattii hunda akka cufamuu fi kadhannaa manneen amantaa dabalatee waltajjiiwwan gurguddoon kamuu akka hin gaggeeffamne labsiteerti.
Aljeeriyaa fi  Moozaambikis vaayrasicha ittisuuf tarkaanfii barbaachisu fudhachaa jiru jedhame.
Yaaliin talaallii Vaayirasii koroonaa Ameerikaatti taasifamuuf.
Talaallichi deeggarsa faandii Insitityuutii Fayyaa Biyyaalessaa Ameerikaatiin kennama.
Talaallichi guyyaa har'aa Inistiityuutii Qorannoo Fayyaa Siiyaatilitti argamutti ni kennama jedhameera.
Kanaafis yaaliin talaallichaa namoota feedhii qaban dargaggoota 45 irratti ni taasifama jedhameera.
Qorattoota fayyaa Ameerikaatin kan kennamu talaallichi dhiibbaa kam illee kan hin qaqqabsisne ta'uun himameera.
Dandeettii talaallichaa beekuuf baatiiwwan 12 hanga 18 akka fudhatus ibsameera.
Pireezedaantiin Ameerikaa Doonaald Tiraamp guyyoota muraasaa as vaayrasichaaf talaalliin akka barbaachisu ibsaat turan.
Vaayirasii Koroonaa Ittisuuf of eeggannoo barbaachisan taasisuun murteessadha.
Vaayirasiin koroonaa baatii sadiin dura Chaayinaa bulchiinsa Hubee magaalaa Wiihaanii ka'uun biyyoota addunyaa garaagaraatti tatamsa'aa jira.
Yeroo ammaas biyyoota addunyaa 156 keessatti yoo muul'atu Afrikaattis biyoota 29 keessatti muul'ateera Jimaataa darbee eegalee Itiyoophiyaatti namoonni 5 dhibichaan qabamaniiru.
Dhibee kana ittisuuf of eeggannoowwan godhamuu qaban Inistiityuutiin fayyaa hawaasaa Itiyoophiyaa ifomseera.
Alkoolii fayyadamuun qulqullina harkaa eeggachuu.
Harka qulqullina hin qabneen ijaa fi afaan tuquu dhiisuu.Namoota biyyoota Vaayirasiin kun itti muul'ateerraa dhufan tuttuquurraa of qusachuu.Namoota dhibichaan qabamanirraa meetira 1-2 fagaachuu.Waa'ee vaayrasichaa odeeffannoo ga'aa qabaachuu.Vaayirasichaan qabamuu yoo of shakkitan waantoota gochuu qabdan:-    Ariitiin buufataalee fayyaa deemuun qorannoo barbaachisu taasisuu.
Guyyoota 14 dura biyyoota dhibichi itti muul'ateerraa yoo dhuftan ogeeyyii fayyaa hubachiisuu.
Yeroo qofaatanii fi haxxiffattan afaan keessan ciqilee, sooftii fi uffataan haguugaa.
Wantoota afaanii fi funyaan keessan ittiin haguugdan of eeggannoon bakka malutti gatuu yookaa bishaanii fi saamuun qulqulleessuu.
Nama mallattoon vaayrasichaa irratti muul'ate yoo agartan/dhageessan buufataalee fayyaa dhiyeenya keessanitti argamutti gabaasaa.
Haguuggii funyaanii fi afaanii Birrii 500 gurgurraan beeksisaa kan turan to'ataman.
Namoonni to'annaa jala oolan sadi'i.
Namoonni kanneen fuula miidiyaalee hawaasatiin beeksisaa turuu Qajeelchi Poolisii Kutaa Bulchiinsa Magaalaa Araadaa beeksiseera.
Shakkamtoonni kanneen dawaalee bakka kuusuun dhoorkaa ta'etti kuusanii qabamaniiru.
Dawaalee fayyisuun isaanii hin mirkanaa'inis Birrii kuma 3 gurguraa turaniiru.
Shakkamtoonni eeyyama daldalaa fi nagahee hin qaban jechuun Tajajailli Oduu Itiyoophiyaa beeksiseera.
Hawaasni Vaayirasii koroonaa ittisuuf of eeggannaa akka taasisu Yaa'iin Dhaabbilee Amantaa Itiyoophiyaa beeksise.
Vaayirasii koroonaa ittisuuf hawaasni biyyattii of eeggannoo akka taasisu yaa'ichi waamicha dhiyeessera.
Abbootiin amantaa yaa'icha keessatti hirmaatan ummanni qulqullina dhuunfaa, naannoo fi maatii akka eeggatu dhaamaniiru.
Qaamoleen hundis vaayrasicha ittisuuf ga'eesaanii akka ba'atan waamicha dhiyeessaniiru.
Abbootiin amantaa Daandii Qilleensa Itiyoophiyaatti argamuudhan sochii vaayrasicha ittisuuf hojjetamaa jiru daawwataniiru.
Tasfaayee Kabbadaatu gabaase.
Paatriyaarkiin Ortodooksii Itiyoophiyaa Qulqulluu Abuna Maatiyaas Vaayirasii koroonaa ittisuuf hawaasni qajeelfama kennamu hojiirra olchuu qaba jedhan.
Paatriyaarkiin Ortodooksii Itiyoophiyaa Qulqulluu Abuna Maatiyaas Vaayirasii koroonaa ittisuuf hawaasni qajeelfama Ministeera Fayyaan kennamu hojiirra olchuu qaba jedhaniiru.
Paatriyaarkiichi guyyaa kaleessa vaayrasichi Itiyoophiyaatti muul'achuun walqabsisee erga dabarsaniiru.
Paatriyaarkiin Qulqulluu Abuna Maatiyaas ergaa isaaniin, Itiyoophiyaatti vaayrasicha ittisuuf uummanni qajeelfama Ministeera Fayyaan darbu hojiirra akka oolchu gaafatniiru.
Yeroo Soomaa kana manneen amantaa Orotodooksii hundi kadhannaa akka raawwataan ajajaniiru.
Itiyoophaayatti hanga guyyaa kaleessatti waliigala vaayrasichi namoota 4 irratti kan muul'ate yoo ta'u, namoota tuttuqaa qaban 117 ammoo kutaa adda keessatti qoraannoon taasifaamaafi jiraachuu ibsameera.
Sababa Vaayirasii koroonaatin manneen barnootaa, sosochiiwwan ispoortii fi walga'iiwwan adda addaa har'aa eegalee guyyoota 15 itti aananiif kan cufaman ta'uu muummeen ministiraa FDRI Dooktar Abiy Ahimad beeksisaniiru.
Barattoota yuunvarsiititiif bakka jiranitti hordoffiin kan taasifamuuf ta'a.
Waltajjiiwwan xixiqqaan beekamtii fi hordoffii Ministeera Fayyaatin gaggeeffamuu akka qabanis ibsaniiru.
Meeshaaleen qulqullinaa, saamunaa, alkoolii fi kanneen biroon bal'inaan kan raabsaman ta'uun eerameera.
Meeshaaleen qulqullinaa kanneenis bakkeewwan namootaf qaqqabamoo ta'an kan kaa'aman ta'a.
Itiyoophiyaatti namoonni Vaayirasii koroonaatin qabaman 5 ga'aniiru.
Namni shanaffaan Duubaayii kan dhufedha.
Dhiphina geejibaa hir'isuuf, konkolaattonni mootummaa, dhaabbilee fi namoonni dhuunfaa konkolaattota qabanis tumsa akka taasisan gaafataniiru.
Dhaabbileen amantaa hordoftoonni isaanii akkaataa ittiin walitti qabamanirratti of eeggannaa akka taasisan dhaamaniiru.
Biyyoonni Awroopaa guyyaa tokkotti lakkoofsa du'aa olaanaa galmeessisan.
Biyyoonni Awurooppaa hanga har'aatti guyyaatti ammeentaa du'aa kanaan dura galmeessisanii hin beekne sababii Vaayirasii koroonaatin galmeessisaniiru.
Xaaliyaan guyyaa kaleessaa qofa lammiilee 368 kan dhabde yoo ta'u, Ispeen ammoo lammilee 97 dhabdeetti.
Faransaayitti namoonni 29 yoo du'an, Ingiliizitti  ammoo 14 du'aniiru.
Sababa vaayrasichaaf manneen barnoota  hedduun cufamaniiru.
Addunyaarratti namoonni kumni dhibbi 1 kumni 62 fi 687 vaayrasichaaf yoo saaxilaman, kumni 6 fi 65 ammoo du'aniiru.
Dhaabbanni Fayyaa Addunyaa Awurooppaan giddugala vaayrasichaa ta'aa dhufuu ibsaniiru.
Afrikaan Kibbaas tamsa'ina vaayrasichaatin waliin walqabsiisuun daangaa biyyoota vaayrasichi itti heddummaatu cufteetti.
Pireezedaantiin Afrikaa Kibbaa Siriil Raamaafoosaan labsii yeroo muddamaa labsaniiru.
Haaluma walfakkaatun Ruuwaandaan bakkeewwan waaqeffannaa fi manneen barnootaa akka cufamaniif muurteessiteetti.
Keeniyaatti namoonni lama dabalataan Vaayirasii koroonaan qabamuu Pireezedaantiin biyyattii ifoomsaniiru.
Sababa kanaan Pireezedaantiin Keeniyaa Uhuuruu Keeniyaatan dhaabbileen barnootaa biyyattii hojii baruu fi barsisuu akka dhaaban ajeja dabarsaniiru jedhame.
Keeniyaan lammiileen biyyoota dhukkubni kun itti muul'atee dhufan gara biyyattii akka hin seenne dhorkitee jirti.
Biyyattiitti Jimaata darbe namni tokko Vaayirasichaan qabamuun kan yaadatamuudha.
Biiroon Fayyaa Oromiyaa Vaayirasii koroonaa ittisuuf hojjechaa jiraachuu beeksise.
Biirichi qaamolee miidiyaa naannoo Oromiyaa keessatti hojjetan waliin marii dhimma dhukkuba vaayirasii koronaa irratti taasiseera.
Marii kanarratti ogeessonni miidiyaa argaman akka kaasanitti dhukkuba kana ittisuu fi to'achuuf seektarri fayyaa qaamolee miidiyaa fi koominikeeshinii, abbootii amantaa fi abbootii Gadaa sadarkaan jiran waliin qindoominaan hojjachuun hubannoo hawaasaa cimsuu irratti xiyyeeffachuu akka qaban kaasaniiru.
Itti aanaa hogganaa biirichaa obbo Darajjee Abdannaan dhibee kana ittisuu fi to'achuuf akka seektara fayyaatti sochii guddaan godhamaa jiraachuu ibsuun, hawaasni sochii biirooon taasisu akka deeggaru waamicha dabarsaniiru.
Biiroon Barnootaa Oromiyaatis Vaayirasii koroonaa ittisuuf manneen barnootaa naannoo Oromiyaa keessa jiran har'aa eegalee guyyootii 15f cufaa akka turan ibseera.
Barattoota koolleejjii fi yuunvarsiitiif bakkuma jiranitti hojiin tumsaa ni taasifamaaf.
Sadarkaa naannoo Oromiyaatti hojii qindoominaa vaayrasicha ittisuu fi hubannaa hawaasaa cimsuurratti koreen hundaa'ee hojjechaa jiraachuun ni yaadatama.
Yoo shakkamaan mudates bakki tursaa fi yaalii qophaa'uu biirichi beeksisuun ni yaadatama.
Biirichi iddoowwan tursaa 7; Amboo, Adaamaa, Naqamtee, Bishooftuu, Haromaayaa fi Jimmaatti qopheessera.
Namoonni miidhamtoota vaayrasichaatin tuttuqqii qabaniin shakkamanii adda ba'an, 23 tursa galanii hordoffiin taasifamaafii jira.
Sadarkaa naannoo Tigraayittis wiirtuun yaalaa siree 160 qabu magaalaa Maqaleetti qophaa'uun ibsameera.
Poolisiin Keeniyaa waa'ee vaayrasi Koroonaa nama odeeffannoo sobaa maxxanse to'ate.
Namni maqaansaa Elaayijaa Mutuuyii Kitoonyoo jedhamu kun, Keeniyaa Bahaa magaalaa Mwingiitti qabame.
Preezdantiin Keeniyaa, Uhuruu Keeniyaataa waa'ee COVID-19 irratti odeeffannoo sobaa warra maxxansanii fi qoodan akeekkachiisaniiru Namni kun eenyummaa (akkaawuntii) sobaatti fayyadamuun oduu sobaa maxxanse jedhamuun himatame.
Maxxansichis mootummaan biyyattii namni jalqaba koronaavaayirasiin qabame jedhee ibse keessa sobni adii guute jedha.
Maxxansi inni maxxanse kunis haalaan kan qoodamaa ture yogguu tahu â€“ dubartiin Xaaliyaan irraa dhufte malee akka mootummaan jedhutti Ameerikaarraa karaa Ingiliiz gortee Keeniyaatti hin dhufne jedhe.
Seera ittiin himatamuuf jiru â€˜Computer Misuse and Cyber Crimes act' cabsee argamnaan, Doolaara Ameerikaa 50,000 (Birrii miliyoona 1.7) yookaan hidhaa ganna kudhan hin caalleen yookaan lachanuu adabamauu danda'a.
Dhukkuba Vaayirasii Koronaa(COVID-19) ittisuuf of eeggannoo barbaachisan.
Yeroo hunda harka saamunaa fi bishaaniin dhiqachuu yookiin alkoolii jarmii dhorku fayyadamuun harka qulqulleessuu.
Nama qofa'uu fi haxxiffatu irraa yoo xiqqaate hanga meetira 2 yookin tarkanfii 2 irraa fagaachuu.
Harka osoo hin dhiqatiin ija, afaanii fi funyaan tuttuquu dhiisuu.
Harka walfuudhuu dhiisuu.
Bakka namoonni itti baay'atan dhaquu dhiisuu.
Nyaata beeyladoota fi booyyee irraa argamu osoo hin bilchaatiin soorachuu dhiisuu.
Amala Vaayirasii koroonaa Namni tokko erga vaayrasichi qaama isaa seenee jiddu-galeessaan guyyaa 5faaf-6faatti mallattoo dhukkubaa agarsiisuu eegala.
Haa ta'u malee namoonni tokko tokko turtii gababa guyyaa tokko booda mallattoon dhukkubichaa isaan eegaluu danda'a.
Namoonni tokko tokko ammoo mallatoo dhukkubichaa otoo hin agarsiisin hanga guyyaa 14 turuu danda'u.
Dhukkubni VaayirasiiKoronaa kun dhukkuba salphaa irraa hanga dhukkuba hamaa/ulfaataa ta'e fiduu danda'a.
Mallattoleen heddun isaas kan dhukkuboota sasalphaa akka Qufaa, Uttalloo/Qakkee/ irraa hanga Michii Sonbaa , Sirna hargansuu namaa haalaan dadhabsiisu/dhaabu gahuu danda'u.
Kanaaf namoonni hedduun kan %80 ta'an dhukkuba salphaa ta'een yoo qabaman, isaan %20 ta'an ammoo dhukkubni kun itti hammachuu danda'a ta'a jechuudha.
Isaan dhukkubni salphaa ta'e qaban yaalaaf deeggarsa salphaadhaan torbaan lamaa hanga sadihii keessatti ni dandamatu.
Isaan dhukkubichi itti hammate ammoo yaala ol'aanaa (hanga maashinidhaan harganuu) gessisuun dandamachuu ykn du'uu danda'u.
Inni kun dandamachuuf hanga torbaan sadeetii fudhachuu danda'a.Biyya keenya keessa meeshaleen woldhaansa jajjaboon akkasii heddumminaan waan hin argamneef worri (Critical) isa ta'e qabaatan carraa gaarii qabaachuu dhabuu.
Hoggantoonni olaanoo Mootummaa Naannoo Oromiyaa labsii harka dhiqannaa Dhaabbanni Fayyaa Addunyaa (WHO) labse harka dhiqachuun fakkenyummaasaanii agarsiisaa jiru.
Hoggantoonni olaanoo Mootummaa Naannoo Oromiyaa dhibee Vasyirasii Koronaa ittisuuf maloota ittiin dhibecha ofirraa ittisan keessaa tokko kan ta'e labsii harka dhiqannaa Dhaabbanni Fayyaa Addunyaa (WHO) labse harka dhiqachuun fakkenyummaasaanii agarsiisaa jiru.
Ummanni keenyas yeroo yeroon harka dhiqachuunii fi aadaa nagaa wal tuttuqqiisaa foyyeeffachuu akka qabus dhaamaniiru.
Namoota shanan Vaayirasichaan qabaman waliin namoonni tuttuqaa qaban 992f hordoffiin taasifamaa jiraachuu Inistiityuutiin Fayyaa Hawaasaa Itiyoophiyaa beeksise.
Inistiityuutichi haala yeroo dhibichaa ilaalchisee ibsa laatera.
Namoota dhuunfaa kanneen waliin namoonni tuttuqaa qaban 992 addatti foo'amuun guyyoota 14f hordoffiin taasifamafi jiraachuu ibsameera.
Namoonni kumni 1 fi 285 ammoo guyyoota 14f hordoffii taasifameen fayyummaan isaanii mirkanaa'era jedhame.
Namoota mallattoon dhibichaan walitti dhiyaatuu irratti muul'atee fi namoota qabaman kanneen waliin tuttuqaa qaban 113 bifa addaan qophaatti foo'amuun hordoffiin taasifamaafi ture keessaa qorannoo laabraatooriin namoonni 74 bilisa ta'uun isaanii Inistiityuutichi beeksiseera.
Namoonni shanan qabamanis yeroo ammaa bifa addaan yaalli godhamaafii kan jiru yoo ta'u, haala gaarirratti argamuu isaanii ibsameera.
Kan shakkamtoota 34 ammoo bu'aan qorannoo laabraatoorii isaanii eeggamaa jira jedhame.
Vaayrasicha ittisuuf hawaasni maloota ittisaa fi qajeelfamoota haalaan hojiirra oolchuu akka qaban Inistiityuutichi waamicha dhiyeessera.
Hogganaan Biiroo Barnootaa Oromiyaa Dooktar Tolaa Bariisoon sodaa vaaayrasii Koroonaan kophaatti adda of baasanii turan qorannoo taasifameefiin bilisa ta'uu himameera.
Bu'aa qorannoon bilisa ta'us yeroo addatti tursiifamuu qabu guyyoota 14 xumuruun hojii idileetti nan deebi'a jedhan.
Jaalallii fi hawwii gaariin ummanni koo naaf hawwe milkaa'ee bilisa ta'uu kootti gammadeera jedhan Dooktar Tolaan.
Taateen kun sabakoo kutannoo caaluun akkan tajaajiluuf hamilee natti uumeera jedhan.
Namoota lammii Jaappaan waliin tuttuqaa qabanii fi qorannoo taasifameen bilisa ta'an keessaa 21 hojjettoota seektara barnootaa ta'uus himameera.
Namni Jaappaan kuni godina Arsiitti manneen barnootaa lama daawwatee ture kan jedhan Dooktar Tolaan, namoonni bakka inni imale kanatti isa waliin tuttuqaa qaban qofaatti hordofamaa jiraachuu himaniiru.
Dooktar Tolaan guyyoota 14'f maatii isaaniis ta'e nama biraa waliin osoo wal hin argin kutaa addaa keessa akka turanis dubbataniiru.
Magaalaa Finfinneetti mana manarraa deemuun qorichi biiffamu kamuu kana hin jiraanne ta'uu bulchiinsi magaalichaa beeksise.
Mana jireenyaa namoota Vaayirasii koroonaan qabamaniirra deemuun ogeeyyiin Inistiityuutii fayyaa hawaasaa qorichi biifaa jiraachuu ibsameera.
Haa ta'uutii qoricha ittisa Vaayirasii koroonaa biifna jechuun yakki saamichaa raawwatamaa jiraachuu irra ga'ameera jedhame.
Qorichi kun kan biiffamu mana jireenyaa namoota Vaayirasichaan qabamuun isaanii mirkanaa'e qofatti ta'uu hubachuun jiraattoonni of eeggannoo taasisuu akka qaban bulchiinsi magaalichaa hubachiiseera.
Kanaan ala qorichi biiffamu kamuu kan hin jiraanne ta'uu hubachuun yakka sababa kanaan raawwatamu saaxiluuf hawaasni ga'ee isaa ba'uu akka qabu dhaamamuu ragaan waajjira kaantibaa magaalichaarraa argame ni muul'isa.
Saamuunaan qulqullinaa(saaniitaayzariin) har'aa eegaluun manneen qorichaa Kanamaatti kan rabsamu ta'uu bulchiinsi magaalaa Finfinnee beeksise.
Biyya keessatti kan oomishamu saamuunaan qulqullinnaa kun manneen qoricha Kanamaa magaalaa Finfinnee keessa jiran hundatti gatii madaallawwan har'aa eegaluun ni rabsamu.
Saamuunaan qulqullinaa liitirri kumni 200 karaa manneen qorichaa Kanamaatiin hawaasaaf kan dhiyaate ta'uu ibsameera.
Hawaasnis guyya boruu eegaluun mana qoricha Kanamaa dhiyeenya isaaniitti argamuu bitachuu kan danda'an ta'uu ragaan waajjiraa kaantibaa magaalaa Finfinneerraa argame ni muul'isa.
Biiroon Misoomaa Qabeenyaa Bishaanii fi Inarjii Oromiyaa leenjii hubannoo uumuu HIV/ADIS fi Koorniyaa Idileessuu Qaama Dhimmi ilaallatuuf kenne.
Leenjii hubannoo uumuu HIV/AIDS fi koorniyaa idilleessuu irratti argamuun haasaa baaniinsa kan taasisaan Daayreektarri Odiitii obbo Namee Sooreessaa ,kaayyoon leenjichaa dhimma HIV/AIDS fi koorniyaa idileessuu hojii qaama taasisuuf jedhan.
Akkasumas, dhimmi HIV/AIDS akka biyyattis ta'ee akka seektarichaatti dagatamaa waan jiruuf hojjettoonni biirichaa bakka hojiif deemaan hundatti hojii hubannoo uumuu akka hojjetaniif jedhan.
Leenjichi ogeeyyii biiroo fayyaan kan kenname ta'uu ibsameera.
Hojjettoonni leenjii hubannoo cimsuu kana fudhatan baay'een isaanii hojjettoota hojii badhee oolaan waan ta'eef bakka ga'anitti hubannoo argatan hawaasaaf qooduu akka qaban daayreektarichi ibsaniiru.
Ogeeyyiin yaalaa Vaayirasii koroonaa ittisuuf harka dhiqachuu dabalatee tarkaanfiiwwan of eeggannoo taasisuun barbaachisaa ta'uu ibsu.
Iddoolee namoonni itti heddummaatanitti ammoo fageenya ofii eeguun barbaachisaa ta'uu ibsu.
Namni tokko nama biroorraa meetira 1.8 of fageessee yaa dhaabbatus jedhu.
Fageenya kana uumuun kan barbaachisu tamsa'inicha hir'isuu fi biyyoota deeggarsa Dhaabbata Fayyaa Addunyaa barbaadaniif yeroo dabalataa laachufi.
Yaata'uutii magaalaa Finfinnee dabalatee magaalota Oromiyaa hedduutti fageenya kana eeguu dhabuun ni muul'ata.
Hiriira geejibaa, manneen daabboo, manneen qorichaa, gabaatti tamsa'ina vaayrasichaa qolachuuf fageenya eeggachuun keessummeeffamuu amaleeffachuun barbaachisaadha.
Raayyaan Ittisa Biyyaa FDRI ergamasaa ga'umsaan akka ba'atu Vaayirasii koroonaarraa of eeggachuu qaba jedhame.
Eetaamaajoorri Raayyaa Ittisa Biyyaa FDRI Jeneraal Adam Mahaammad miseensonnii fi hoggansi raayyaa ittisa biyyaa Vaayirasii koroonaarraa akka of eegu dhaamaniiru.
Eetaamaajoorichi of eeggannoo Vaayirasii koroonaarratti taasifamuu qabu ilaalchisuun ibsa laataniiru.
Miseensonni raayyaa ittisa biyyaa nageenya biyya keessaa fi ergama nagaa kabachiisuurratti argaman, ergamasaanii ga'umsaan ba'achuuf of eeggannaa akka taasisan dhaamaniiru.
Raayyaan ittisaa fayyaasaa eeggachuudhan weerara vaayrasichaa ittisuu keessatti ga'eesaa akka ba'atu dhaamaniiru.
Kanaafis sadarkaa sadarkaadhan gareen hordoffii, hubannaa uumuu, ittisaa hundaa'uu ibsaniiru.
Vaayrasicha ittisuuf tuttuqqiin harkaa fi qaamaa akka hir'atus dhaamaniiru.
Chaayinaatti tatamsa'inni Vaayirasii koroonaa hir'achaa dhufuu isaatiin biyyattiitti sosochiin idilee eegalamuu himameera.
Mootummaan Chaayinaa tatamsa'ina vaayrasicha ittisuuf baatiiwwan lamaan darbanitti lammiileen mana keessaa akka hin bane ajeja dabarsee ture.
Yaa ta'uutii wayita ammaa biyyattiin vaayrasichaa ittisuuf hojii hojjetteen bu'aan argameera jedhame.
Sababa kanaan sosochiin idilee haaluma duraatti deebi'uu eegaluu ibsameera.
Dhaabbilee mankuusaa qorichaa 22 irratti tarkaanfiin fudhatame.
Bulchiinsa magaalaa Finfineetti dhaabbilee mankuusaa 230 irratti sakattoo tasaa gaggeeffameen, 22 irratti tarkaanfiin fudhatamuu Abbaan Taaytaa To'annoo Nyaataa fi Qorichaa Itiyoophiyaa beeksiseera.
Sababa Vaayirasii koroonaan qaamolee daballlii gatii taasisan to'achuuf koreen hundaa'ee hojjechaa jiraachuu ibsameera.
Eeruu hawaasarraa dhufe irraa ka'uun magaalaa Finfinneetti guyyaa dheengaddaa fi kaleessaa sakattoo tasaa koreen kun gaggeessen qaamolee seeraan ala daballii gatii taasisanirratti tarkaanfiin fudhatamuun ibsameera.
Dhaabbilee sababa tokko malee daballii gatii taasisanii fi meeshaalee dhoksan 15 yoo saamsaman, 7f ammoo of eeggannoon kennameera.
Gama biraatin dhaabbanni eeyyama fudhateen ala gosa hojii biroorratti bobba'ee fi oomisha sadarkaadhaa gadi ta'e oomishaa ture tokko hojii akka dhaabu godhameera jedhame.
Dhaabbata fichisiisaa qorichaa fi rabsaa meeshaalee yaala fayyaa tokkorrattis tarkaanfiin fudhatamuu ragaan abbaa taayticharraa argame ni muul'isa.
Magaalaa Finfinneetti hawaasni vaayraasii koroonaarraa dursee of eegannoo akka taasisuuf, walitti fufinsan odeeffannoo waliin ga'uuf karoorri qopha'aa jiraachuu beeksiseera.
Vaayirasii koroonaa tibba kana muul'ate ittisuu fi hawaasni dhimma vaayrasichaaf of eeggannoo barbaachisaa duursee akka taasisuuf bulchiinsichi tattaaffii oolaanaa taasisaa jira.
Kanaafis vaayrasicha dursaan ittisuu fi of eggannoo ga'aa taasisuuf odeeffaannoo hawaasan ga'uu haala dandeessisu irratti Waajjirri Kantiibaa Magaalaa Finfinnee karoora koominikeeshinii qopheessuun hojiitti galeera.
Waajjirichatti daayreektarri koominikeeshinii obbo Nasraddiin Mahaammuud, hawaasni waa'ee vaayrasichaa hubannoo ga'aa akka qabaatu taasisuu fi odeeffannoo dhimma Vaayirasichaan walqabatan waliin ga'uuf hanga aanaatti koominikeeshinii ijaaruu fi qaamolee biroo hirmaachisuun hojjetamaa jiraachuu ibsaniiru.
Bakkeewwan geejjibaa fi namoonni itti bayyatanitti odeeffannoo hawaasaf ga'uun dabalatee qulqullina eeggachuu fi daldaltoota daballii gatii hin barbaachifne taasisan irratti tarkaanfii fudhachuuf qaamolee dhimmi ilaallatu waliin qindoominaan akka hojjetamuus obbo Nasraddiin himaniiru.
Jiraattonni magaalichaas qaamolee vaayrasicha waliin wal qabsiisuun daballii gatii hin barbaachisnee fi odeeffannoo dogoggoraa dabarsan saaxiluuf hirmaannaan taasifamaa jiru cimee akka itti fufu dhaamaniiru.
Bulchiinsi magaalaa Finfinnee guyyaa muraasaan booda saanitaayzarii dabalataa Vaayirasii koroonaa ittisuuf gargaaran kan raabsu ta'uu beeksise.
Saamunaan qulqullinaa(saaniitaayzariin) dabalataa manneen qorichaa Kanamaa fi buufataalee fayyaatti kan raabsamu ta'uu bulchiinsi magaalaa Finfinnee beeksiseera.
Hawaasni yeroo saanitaayzarii bitatu of eeggannoo taasisuu akka qabu bulchiinsi magaalichaa ergaa dabarseera.
Keessattuu manneen qorichaa Kanamaatti hiriirri waan baayya'tuuf, tuttuqaa fi fageenya ofii eeggachuun bitachuu akka qabu ibsameera.
Guutuu naannoo Oromiyaatti guyyaan harka dhiqannaa labsame.
Akka mootummaa naannoo Oromiyaatti koreen â€˜taask foorsii' sadarkaa hundatti hundaa'ee hojjechaa jiraachuu Biiroon Dhimmoota Koominikeeshinii Mootummaa Naannoo Oromiyaa beeksise.
Korichi odeeffannoon waqtaawaa, of eeggannoon dhibee koroonaa irratti fuulleffate sirnaan hawaasa bira akka ga'u ni hojjeta jedhameera.
Haaluma kanaan guyyaa har'aa guutuu naannoo Oromiyaatti guyyaan harka dhiqannaan labsameera.
Kanaafuu, koreen â€˜taasks foorsii sadarkaan jiru odeeffannoo hawaasan qaqqabsiisuun, dhiyeessii barbaachisarratti deeggarsa akka taasisu, namni hundinuu bakka jirutti harka isaa dhiqachuudhan fayyaa isaa akka eeggatu dhaamameera.
Naannoo Oromiyaatti hojiin odeeffannoo Vaayirasii koroonaa hawaasan ga'uu fi barnootni of eeggannoo hojjetamaa jiraachuu Biiroon Dhimmoota Koominikeeshinii Mootummaa Naannoo Oromiyaa beeksise.
Seektaroota fayyaa fi miidiyaaleetti fayyadamaa jiraachuus ibseera.
Tooftaawwan of eeggannoo, odeeffannoo tatamsa'ina vaayirasii koronaa, to'annaarratti mootummaan hawaasan walquba qabaachuun hojjechaa jira jedheera biirichi.
Namni kamuu harka isaa saamunaa fi wantoota naannawaa isaatti argamanitti fayyadamee akka dhiqatu dhaamera.
Manneen hojii mootummaa, dhaabbileen dhuunfaa, giddu-galeessotni daldalaa fi warshaaleen, akkasumas, bakkeewwan walitti qabama hawaasaa hundatti iddoon tajaajila harka dhiqannaa akka qophaa'u gochuun barbaachisaadha jedheera Hawaasnis sadarkaa maatii fi dhuunfaatti harka isaa dhiqachuudhan fayyaa isaa akka eeggatu dhaamameera.
Bulchiinsi magaalaa Finfinnee Saamuunaa qulqullinaa (saaniitaayzarii) guyyaa har'aa manneen qorichaa Kanamaatti rabse.
Itti aanaan Kantiibaa Bulchiinsa magaalaa Finfinnee dargaggoota tola ooltumaarratti hirmaata waliin ta'uun hojii Saamuunaan qulqullinaa gara manneen qorichaa Kanamaatti galchuurratti hirmaataniiru.
Hawaasnis guyya boruu irraa eegaluun mana qoricha Kanamaa dhiyeenya isaaniitti argamuu saaniitaayzarii liitra 1 Birrii 80 akkasumaas miilii liitra 250 ammoo Birrii 40 bitachuu kan danda'an ta'uu ragaan waajjiraa kaantibaa magaalaa Finfinneerraa argame ni muul'isa.
Fayyadamtoonni Awtoobisii paabiliki sarvisii harka isaanii keemikaalaan akka qulqulleefataniif qophiin xumuramuu ibsame.
Fayyadamtoonni Dhaabbata Tajaajjila Geejjibaa Hojjettoota Paabiliki Sarvisii Vaayirasii koroonaa ittisuuf jecha gara Awutoobisootaatti wayita seenaan saamunaa qulqullinaan harkaan isaanii akka qulqulleeffatan taasisuuf waan barbaachisu hunda guutuu isaa Ministeerri Geejjibaa beeksiseera.
Dabalaatan hojiin qulqullinaa Awutoobisootaa hojjetamuus ibsameera.
Naannoo Amaaraatti Vaayirasii koroonaa ittisuuf koreen Itti Aanaa preezdaanti mootummaa naannoo Amaaraa Dooktar Faantaa Mandafiroon durfamu hundaa'uu Biiroon Fayyaa naannichaa beeksise.
Biiroon Dhimmoota Nageenyaa naannoo Amaaraa haala nageenya naannichaarratti abbootii amantaa waliin mari'ateera.
Waltajjii marichaarratti Preezdaantii Mootummaa Naannoo Amaaraa obbo Tamasgaan Xiruunah dabalatee hoggantoonni mootumma olaanoo naannichaa fi abbootiin amantaa argamaniiru.
Wayita kana tattamsa'ina Vaayirasii koroonaa ittisuuf hojiiwwaan qophii dursanii ittisuu hojjetamaa jiraachuu hogganaan Biiroo Faayyaa Nannichaa Dooktar Malkaamuu Abbixee himaniiru.
Bu'uuruma kanaan tattamsa'ina vaayrasichaa ittisuuf koreen Itti Aanaa preezdaanti mootummaa naannoo Amaaraan Dooktar Faantaa Mandafiroon durfamu hundaa'uudha kan ibsame.
Xaaliyaanitti guyyaa tokko keessatti namoonni 475 Vaayirasii koroonaan du'an.
Biyyichatti namoonni hanga ammaatti Vaayirasichaan lubbuu isaanii darbe kuma 3 ol darbeera.
Erga Vaayirasiin kun biyyattii keessatti mudatee egalee namootni  kuma 35 fi 713 Vaayirasichaan kan qabaman yoo ta'u, namoonni kuma 4 ta'an ammoo dhibee kanarraa dandamataniiru.
Biyya jalqaba dhibeen kun itti muldhate Chaayinaatti aantee Xaaliyaaniin biyya lammataa dhibee Vaayirasii Koroonaan yaaddoo guddaa irraan ga'aa jirudha.
Vaayirasiin koroonaa guutummaa addunyaatti haalaan babal'achaa akka jiru himameera.
Hanga ammaatti namoota kuma dhibba 2 fi kuma 18 fi 823 Vaayirasichaan kan qabaman yoo ta'u, namoonni kumni 8 fi 810 dhibichaan du'aniiru.
Sadarkaa addunyaatti namoonni kumni 8 ol Vaayirasii koroonaan du'uu isaanii ibsame.
Erga Vaayirasiin koroonaa muul'ate addunyaarratti namoota kuma dhibba 2 ol qabaman keessaa namoonni kumni 8 du'aniiru jedhame.
Kibba Baha Eeshiyaa fi gamtaa Awurooppaatti tatamsa'ina Vaayirasii kanaa ittisuuf sosochiin taasifamuu cimuu akka qabu Dhaabbanni Fayyaa Addunyaa waamicha dhiyeessera.
Afrikaatti biyyoota 33 keessatti muul'achuu isaa ibsameera.
Baha Afrikaatti qofa biyyoota 7 keessatti kan muul'ate yoo ta'u, Ruwaandaatti namoonni 8, Keeniyaatti namoonni 7 qabamuu isaanii ibsameera.
Gibtisitti namoonni 196,Afrikaa Kibbaatti ammoo namoonni 116 qabamaniiru.
Awurooppatti Xaaliyaaniin biyya daraan miidhamaa jirtu yoo taatu, guyyaatti namoonni 345 du'aa jiru jedhame.
Ameerikaatti bulshiinsa 50 keessatti muul'ateera.
Feesbuukiin tamsa'ina Vaayirasii koroonaa ittisuuf hojjettoonni isaa koontiraataa mana ta'aani akka hojjetan eeyyame.
Murtichi qabiyyee Feesbuukidhaan Ameerikaadhaa gadhiifamu kan hordofan ilaallata.
Dhaabbatichi Ameerikaa keessatti hojjettoota koontiraataa qabiyyee hordofan kuma 15 qaba.
Hoji raawwachiisaa olaanaan Feesbuukii Maark Zuukarbargi, sababa vaayrasichaaf hojjettoonni kunneen hojii idilee isaanii sirnaan raawwachuu waan hin dandenyef miindaa isaanii argachaa mana ta'aani akka hojjetan himaniiru.
Dhaabbatichi yeroo kanatti qabiyyeewwan tamsa'an artifishaal intalajansiin hordofaas jira.
Dabalataanis tarkaanfichi dhiibbaa Vaayirasii koroonaan qaqqabsisaa jiruu xiqqeessuuf ni gargaaraas jedhameera.
Zuukarbargi, fayyaa hawaasa itti fufiinsan eeguuf seerrii mana keessa taa'uun hojjechuuf ba'ee kun akka itti fufu himaniiru.
Hoji gaggeessaan eejensii hojjettootaa Joo Riivaanoo Baaroos, tamsa'ina vaayrasichaa ittisuuf taarkanfii dhaabbatichi fudhate yaada jajjabeeffamuu qabudha jedhaniiru.
Hojiin manaa hojjetamu akka hojii waajjiraa hojjetamu ta'uu hin malu, Feesbuukiin burjajajiif saaxilamuu malas kan jedhan hin dhabamne.
Feesbuukiin namoota hojii biiznasii xixiqqaa hojjetan deeggaruuf Doolaara miiliyoona 100 akka laatu ifoomsun isaa ni yaadatama.
Hojjettoota dhaabbii tokkoon tokkoof kaffaltii boonasii yeroo weerara vaayrasichaaf ta'u Doolaara kuma 1 laatera.
Alkooliin qulqullinaaf oolu liitirri miiliyoonni 3 ol warshaalee keessa jiraachuu Koorpooreeshiniin Sukkaaraa beeksise.
Tatamsa'ina weerara Vaayirasii koroonaa ittisuuf kan oolu oomisha alkoolii teeknikaa dabaluuf hojjetamaa akka jiru ibsameera.
Yeroo ammaatti quqlullina eeguuf kan tajaajilu alkooliin teeknikaa liitirri miiliyoonni 3 ol warshaalee Fincaa'aa fi Matahaaraatti kan argamu ta'uu Koorpooreeshiniin Sukkaaraa ibseera.
Warshaaleen kunneen guyyaatti alkoolii teeknikaa liitira kuma dhibba 1 ol oomishaa jiru jedhame.
Manneen qorichaa fi dhaabbilee kana dura fudhachaa jiran dabalataan dhaabbileen 7 haaraan alkoolii teeknikaa akka fudhatan Koorpooreeshinichi Ministeera Fayyaa,akkasumasa Ministeera Daldalaa fi Indaastirii waliin hojjechaa jiraachuu ibsameera.
Dhaabbileen kunneen yeroo ammaa alkoolii kana fudhachuuf adeemsa bittaa raawwachaa jiraachuu Koorpooreeshinichi beeksiseera.
Alkooliin teeknikaa kun Saanitaayzarii, saamuulaa gogaa fi dhanga'aa, akkasumasa oomisha quqlullina mana fincaanif galtee ta'uuf tajaajilu jedhame.
Jiibuutiitti namni Vaayirasii koroonaan qabame argamuu ibsame.
Namni kun guyyoota 4 dura humna addaa Ispeenii  gara biyyattii dhufe ta'uu mirkanaa'era.
Lammiin Ispeen kun lammiilee Jiibuutii waliin kan wal hin geenye ta'uu Ministeerri Fayyaa biyyattii beeksiseera.
Yeroo ammaa addatti foo'amuun hordoffiin  godhamaafi jira jedhame.
Gama biraan Zaanziibaarittis namni jalqabaa Vaayirasii kanaan qabame argameera.
Keeniyaa fi Taanzaaniyaatti ammo hammi namootaa qabamanii dabalaa jira jedhame.
Oduu biroon Zumbaabeen vaayrasichi osoo keessatti hn argamin labsii yeroo ariifachiisaa biyyaalessa labsiteerti.
Vaayirasiin kun biyyoota Afrikaa walakkaa ol keessatti muul'ateera.
Dhaabbilee barnoota olaanoo fi leenjiitti koreen dhimma Vaayirasii koroonaa hordofu hundaa'e.
Korichi dhaabbilee barnoota olaanoo fi leenjii hunda keessatti hojjeta.
Koreen Ministeera Saayinsii fi Barnoota Olaanoon hundaa'e kun, Bitootessa 7,2012 eegalee hojii eegaleera.
Haaluma kanaan deeggarsa barnootaa, kitaabolee wabii, kitaabota oonlaayinii, intarneetii, sooft kooppii fi haard kooppiin dhiyeessuun dhuunfaan akka dubbisan hojjechaa jira.
Waa'ee vaayrasichaarratti hubannaa uumuuf hawaasni dhaabbilee barnoota olaanoo hojjechaa jiraachuunis ibsameera.
Hojjettoonni umriin isaanii 60 ol ta'e, dhibee sukkaaraa, asmaa, dhibee ujummoowwan argansuu, kaansarii fi dhibee onnee qaban tamsa'ina vaayrasichaarraa akka of eeganis dhaamameera.
Itiyoophiyaatti namoonni sadi dabalataan Vaayirasii koroonaatin qabamuun mirkanaa'e.
Ministeerri Fayyaa FDRI akka beeksisetti namni lammii Jaappaan umriin isaa waggaa 44, lammiin Itoophiyaa umriin isaa waggaa 85 fi lammiin Awustiraaliyaa umuriin isaa waggaa 39 tokko hordoffii fi qorannoo laaboraatorii taasifameefin vaayirasiin koronaa irratti mul'ateera.
Waliigalaan namoonni Vaayirasiin koroonaan qorannaadhan isaanirratti argame 9 ga'aniiru.
Kanaan dura namoota ja'arratti argamuun, isaan keessaa arfan wayyachaa jiraachuu ibsamuun hin dagatamu.
Vaayirasiin koroonaa biyyoota Afrikaa 35 keessatti kan muul'ate yoo ta'u, namoonni 733 dhibee kanaan qabamaniiru.
Gibtsitti qofa namoonni 210 qabamuun himameera.
Afrikaa Kibbaattis namoonni 150 qabamaniiru jedhame.
Yeroo ammaatti Xaaliyaanii fi Ameerikatti daran hamaachaa jira jedhame.
Xaaliyaanitti namoota kuma 41 qabaman keessaa namoonni kumni 3 fi 405 du'aniiru.
Xaaliyaanitti namoonni du'an kan Chaayinaa caalera jedhame.
Ameerikaatti guyyaa tokko keessatti namoonni kumni 5 dhibee kanaan qabamaniiru.
Biyyattiitti waliigala namoota kuma 13 fi 678 qabaman keessaa namoonni 188 du'aniiru.
Waliigala addunyaarratti namoonni kumni dhibbi 2 fi kumni 45 ol yoo qabaman namoonni kumni 10 fi 20 du'aniiru.
Dhibeen kun diinagdee addunyaarrattis miidhaa hammaataa geessisaa jira jedhame.
Afrikaatti qofa torbe lama keessatti daandiiwwan qilleensaa Afrikaa Doolaara biiliyoona 4.4 kasaraniiru himameera.
Dhaabbileen garaagaraa tamsa'ina Vaayirasii koroonaa ittisuuf deeggarsa meeshalee qulqulliinaa taasisaniiru.
Baankiin Daldalaa Itiyoophiyaa hojii vaayirasii koroonaa ittisuuf hojjetamu tumsuuf Birrii miiliyoona 10 Ministeera Fayyaa FDRIf deeggarsaan laatera.
Bulchiinsa magaalaa Finfinneetti tamsa'ina vaayrasichaa ittisuuf dhaabbileen garaagaraa deeggarsa meeshaalee ququllinaa kuma 6 ol taasisuu bulchiinsichi beeksiseera.
Waldaan Fannoo Diimaa Itiyoophiyaa barakiinaa kuma 5, saamunaa uffata 1048 akkasumas saamunaa qaamaa kuma 6 fi dhibba 4 fi 52 taasiseera.
Istaar Saamunaa fi Diitarjantiin meeshalee qulqulliinaa 720 bulchinsa magaalichaaf kennneera.
Magaalaa Finfinneetti tamsa'ina Vaayirasiichaa ittisuuf tola ooltoota garaagaraa fi qaamoolee ilaallatu waliin qindoominaan hojjetamaa jiraachuu Waajjirrii Prees Sakreetaarii magaalichaa beeksiseera.
Magaalichatti Biiroon Qindeessaa Dargaggootaa fi Tola Ooltotaa Giddugala Agarsiisaatti bifa deeggarsaan hojii meeshaalee qulqullinaa walitti qabuu hojjachaa jira.
Mootummaan Chaayinaa Afrikaatti tamsa'ina Vaayirasii koroonaa ittisuuf meeshaalee qorannaa kuma 12 laachuusaa Gamtaan Afrikaa beeksise.
Gamtichatti daayreektarri olaanaan ittisaa fi to'annoo dhibeewwanii Dooktar Joon Nikeengaasoong akka beeksisanitti, meeshaaleen qorannaa 2000 biyyoota vaayrasichi itti mudateef raabsameera.
Meeshaaleen qorannaa kumni 10 ammoo torbee itti aanu keessa Chaayinaadhaa gara Afrikaa ni galu jedhan.
Daayreektarichi Kooviid 19 diina hunda keenyati, tamsa'inasaa ittisuu fi to'achuuf tumsaan hojjechuu qabna jedhan.
Aliibaabbaa Giruup biyyoota tamsa'inichi itti mudatef meeshaalee qorannaa amma kuma 25 laachuuf waadaa galuun eerameera.
Pireezedaantiin Mana Maree Waliigalaa Dhimma Islaamummaa Itiyoophiyaa Hajjii Muuftii Idriis tamsa'ina Vaayirasii koroonaa ittisuuf waamicha dhiyeessan.
Daldaltoonnii fi abbootiin qabeenyaa harka qalleeyyiif sadaqaa fi tumsa akka taasisu gaafataniiru.
Yeroo rakkinaa eeguun daballii gatii hin malle taasisuun barbaachisaa akka hin taanes hubachiisaniiru.
Mootummaanis tarkaanfii seeraa fudhatu akka itti fufu gaafataniiru.
Salaata Jum'aa dabalatee yeroo hordoftoonni amantichaa itti heddummaatanirratti murteen haaraa darbe akka hin jirre ibsanii, amma murteen haaraan jiraatutti of eeggannoo akka taasisan dhaamniiru.
Hunduu Waaqa kadhachaa, gorsa ogeeyyii fayyaa akka hordofu dhaamaniiru.
Weerara Vaayirasii koroonaatin dhiibbaa diinagdeerratti uumamuu malu mootummaan adda baasuuf socho'aa jira jedhan muummee ministiraa Dooktar Abiy Ahimad.
Muummee ministiraa Dooktar Abiy ergaa karaa fuula Feesbuukii isaanitiin dabarsaniin, ogeeyyiin fayyaa vaayrasicha ittisuuf hojjechaa jiran galateeffataniiru.
Ogeeyyiin fayyaa ummata dararaa jalaa baasuuf aarsaa kaffalanii hojjechaa jirus jedhan muummee ministiraa.
Akka raayyaa ittisa biyyaa walabummaa fi daangaa biyyaa eeguu, ogeeyyiin fayyaa lubbuu isaanii lammiilee yaaluuf laataniiru jedhan.
Ejjennoo Nuti fayyaa akka taanu, hunduu fayyaa yaa ta'u jedhuun biyyaa fi ummata Itiyoophiyaa bakka bu'anii weerara iiboolaa ittisuuf ogeeyyiin fayyaa 150 gara Deemokraatiik Riippabliika Koongoo imaluun obboleeyyan isaanii tajaajiluun deebi'uun isaanii yaadannoo yeroo dhiyooti jedhan muummee ministiraa Dooktar Abiy Ahimad.
Ida'amnee qormaanni irra hin dabarre, waltumsinee rakkoon irra hin qaarine hin jirus jedhan.
Weerara Vaayirasii koroonaa ittisuuf ogeyyiin fayyaa hojii adda duree hojjechaa jiran jedhaniiru.
Qormaata kana cee'uuf mootummaanis tumsa barbaachisaa kan taasisu ta'uu ibsaniiru.
Waldaan Fannoo Diimaa Itiyoophiyaa tamsa'ina Vaayirasii koroonaa ittisuuf Birrii miiliyoona 20 ramade.
Waldichi weeraricha ittisuuf Fannoo Diimaa Idil Addunyaa, Federeeshinii Addeessa Diimaa fi waldaalee obbolaa waliin hojjechaa jiraachuu beeksiseera.
Maaskota / haguuggii fuulaa fi funyaanii kuma 5, gwaantota sarjikaalii kuma 6, meeshaalee kenna yaalaa 1500, plaastika ittisa fuulaa 1000, gaawanoota adda baasii kuma 5 bituuf karoorsuu ibseera.
Ambulaansonni 500 ol meeshaalee yaalaa hunda guuttatanii deeggarsa laachuuf qophaa'odha jedhameera.
Dameewwan naannolee fi federaalaa, tola ooltota, Inistiitiyuutii Fayyaa Hawaasaa, Ministeera Fayyaa, Biirolee Fayyaa naannolee waliin hojjetamaa jiras jedhameera.
Qooda fudhattoota kuma 4 ol ta'aniif leenjiin hubannaa uumuu laatameera.
Tatamsa'ina Vaayirasii koroonaa ittisuuf hospitaalonni xiyyeeffannoon hojjechaa jiraachuun ibsame.
Hospitaalonni nageenyaa dhukkubsattootaa eeguu fi tatamsa'ina Vaayirasii koroonaa ittisuuf jecha murteewwan garaagaraa fudhataa jiru.
Haaluma kanaan Koolleejjii Meedikaalaa Barkumeetti Hospitaala Qidduus Phaawloos namtokkoon ala gaaffattoonni kutaa ciisicha yaalaa akka hin seenne dhoorkera.
Hospitaalichi kana dura yaalli dhuunfaan galgala galgala kennamaa ture yeroo hin murtoofnef dhaabbachuu isaa ibseera.
Hospitaalli Yaadannoo Zawdituus kutaa ciisicha dhukkubsattootaa gargaaraa tokkoon ala gaaffattoonni kamuu akka hin seene murteessera.
Hospitaalli Poolisii Federaalatis tatamsa'ina Vaayirasii koroonaa ittisuuf qophii taasisaa jiraachuu beeksiseera.
Hospitaalichi namoota dhibee kanaan qabamaniif yaala barbaachisu gochuuf qophii xumuruu isaa ibseera.
Dabalataan namoota michii sombaa, rakkoo qaama hargansuu, qufaa, hoo'inaa fi kanneen biroo qabaniif xiyyeeffannoo addaan yaalli godhamuufii akka qabu ogeeyyii hospitaalichaaf ajeja dabarseera jedhame.
Hospitaalichi namoota Vaayirasii koroonaan qabamaniif yaala duraa taasisuun iddoo addaa yaalichaaf qophaa'etti geessuuf qophii xumuruu isaa ragaan koominikeeshinii hospitaalichaarraa argame ni muul'isa.
Hospitaalonni biroos nageenyummaa dhukkubsattoota yaalarra jiranii eeguu fi Vaayirasii koroonaa ittisuuf jecha tarkaanfiiwwan garaagaraa fudhachaa jiraachuun ibsameera.
Hospitaalonni kunneen dhimmamtoota gara mana hojichaa dhufan maraaf qorannoo hoo'ina qaamaa taasisaa akka jiranis ibsameera.
Ummanni bilbila tolaa 6955 eeruu Vaayirasii koroonaa laachuuf akka fayyadamu Biiroon Fayyaa Oromiyaa gaafate.
Sararri bilbila bilisaa kun sa'aa 24 kan hojjetu ta'uu biirichi beeksiseera.
Dabalataan sarara bilbiloota bilisaa 8335 yookin 952 Inistiitiyuutii Fayyaa Hawaasaa Itiyoophiyaa bilbiluudhan eeruu laachunis ni danda'ama.
Finfinneetti mana gandaa dhiphaa keessatti 150 ta'uun shiishaa xuuxaa kan turan to'ataman.
Koomiishiniin Poolisii Magaalaa Finfinnee tamsa'ina Vaayirasii koroonaa ittisuuf hojiin hubannaa uumuu hojjetamaa osoo jiruu dhibaa'ummaan akkanaa balaa hamaa fiduu akka malu ibseera.
Koomiishinichi namoonni tokko tokko dhibaa'ummaan heddummaatanii mana dhiphaa keessatti jimaa qama'uu fi shiishaa xuuxuu itti fufaniiru jedheera.
Vaayrasichi harka walqabachuu, walitti siquu, qufa'uu, haxxiffachuu, harka dhiqachuu dhabuu, funyaanii fi afaan tuttuquun akka tamsa'us yaadachiisera.
Shakkamtoonnis kutaa bulchiinsa Addis Katamaa, aanaa 01, nananoo Gommaa Taraatti kan qabaman.
Dhimmoota walfakkaatoo ittisuuf hawaasni eeruu akka laatus poolisiin gaafateera.
Itiyoophiyaatti lammii Jaappaan Vaayirasiin koroonaa irratti argame waliin namoota hariiroo qabaniin walargee kan ture gaazexeessaan Faanaa Broodkaastiing Koorporeet qorannaa taasifameefin bilisa ta'uun mirkanaa'era.
Gaazexeessichi namicha vaayrasichi irratti argame waliin qunnamtii kallattii hin qabu.
Namicha Vaayirasichaan qabame waliin namoota walarganiin ture kan walarge.
Namoota kanneenis kanarge guyyaa 12n dura ture.
Rakkoon fayyaa kan isa hin qunnamne yammuu ta'u, kaleessa ogeeyyiin Ministeera Fayyaa qorannaa taasisaniifiru.
Bu'aa qorannaatinis gaazexeessichi bilisa ta'uun mirkanaa'era.
Odeeffannoon dhimmicharratti karaa fuula miidiyaalee hawaasatiin tamsa'aa tures dogoggora ta'uu beeksisna.
Daandiiin Qilleensa Itiyoophiyaa balallii gara biyyoota 30tti taasisu adda kute.
Daandiiin Qilleensa Itiyoophiyaa guyyaa har'aa eegalee balallii gara biyyoota 30tti taasisu adda kutuu isaa Muummeen Ministiraa FDRI Abiy Ahimad ibsaniiru.
Imaltoonni biyyoota kamiyyuu irraa gara Itiyoophiyaa dhufan guyyoota 14f iddoo tursiisaa keessa akka turan murtee'era jedhan Muummeen Ministiraa.
Yeroo turtii kana keessattis baasii isaanii ofiin kan of danda'an ta'uu ibsaniiru.
Dooktar Abiy dhibeen kun manneen sirreessaa keessatti yoo muul'ate to'achuun rakkisaa waan ta'uuf,sirreeffamtoonni daa'ima qabatanii jiran, kan yeroo turtii isaanii xumurachaa jiranii fi yakka salphaan himataman gadi akka dhiifaman murteessaniiru.
Dhaabbileen amantaa haaluma amantaa isaaniin tatamsa'ina Vaayirasii kanaa ittisuuf murtee mataa isaa akka dabarsan walii galamuu himaniiru.
Manneen dhugaatii fi shubbisa galgalaas guutuu biyyattiitti tajaalila laachuu akka dhaaban murtaa'eera jedhan.
Dooktar Abiy Vaayrasichi ergaa muul'ate diingadee biyyattiirra dhibbaa guddaan qaqqabaa jiraachuus ibsaniiru.
Akka fakkeenyaatti Daandiin Qilleensa Itiyoophiyaa qofti Doolaara miiliyoona 190 ol dhabeera jedhan.
Galiin Daldala alaarraa argamu daraan gadi bu'uus himaniiru.
Muummeen Ministiraa FDRI Abiy Ahimad filannoo bara kanaa ilaalchisee ibsa laataniin, Boordiin Filannoo biyyaalessaa gamaggama mataa isaa gaggeessaa kan jiru yoo ta'u, boordichi haala uummamurratti hundaa'uun murtee kan laatu ta'us,haalli jiru hammaataa taanaan bu'ura qorannoon mariin gaggeeffamee murteen kan darbu ta'a jedhan.
Dooktar Abiy Itiyoophiyaatti sababa Vaayirasii koroonaan lammiilee alaa irra loogii ga'aa jiru balaaleeffatniiru.
Vaayrasichi bifaan, koorniyaan, amantaan, sabaan kan qoodu waan hin taaneef qaama kamuu irra loogiin ga'uu hin qabu jedhan.
Gama biraan yeroo rakkoo kanatti waan qabnuun dirqama namummaa ba'uu osoo qabanuu daldaltoonni seeraan ala dabballii gatii taaisan sirrii akka hin taane ibsuun, dhaabbilee alseerummaa raawwattan to'achuuf tarkaanfiin fudhatamuu cimee itti fufa jedhan.
Alaazaar Taaddasaatu gabaase.
Tatamsa'ina Vaayirasii koroonaa ittisuuf fageenya of eeguun barbaachisaa ta'uu ibsame.
Imaltoonni tatamsa'ina Vaayirasii koroonaa ittisuuf fageenya ofii eeggachuu akka qaban Ministeerri Geejjibaa beeksise.
Ministirri Ministeera Geejjibaa aadde Daagmaawiit Mogas Vaayirasii koroonaa ittisuuf hojiilee tajaajila geejjiba baabuura lafaa Itiyoo â€“Jiibuutiitti hojjetamaa jiru daawwataniiru.
Imaltoonni yeroo tikkeetti muratan, yeroo koranii fi yemmuu taa'aan fageenya ofii eeggachuu akka qaban hubachiisaniiru.
Waldaan tajaajila geejjiba baaburaa Itiyoo â€“Jiibuutii tatamsa'ina vaayrasichaa ittisuuf iddoo ka'umsaa fi ga'umsaa keemikaalaan qulqulleessuu akka qabus himaniiru.
Akkasumas imaltoonni yeroo gara baabuuraa seenaan qorannoo hoo'ina qaamaa taasisuu fi sirna dhiqannaa harkaa, alkoolii fi saanitaayzariitti fayyadamuurratti xiyyeeffannoon hojjetamuu qaba jechuu isaanii ragaan ministeericharra argame ni muul'isa.
Oromiyaatti guyyaa har'aa eegalee tatamsa'ina Vaayirasii Koroonaa ittisuuf hojiin tajaajila lammummaa ifatti labsame.
Pireezedaantiin bulchiinsa mootummaa naannoo Oromiyaa obbo Shimallis Abdiisaa tatamsa'ina Vaayirasii Koroonaa ittisuuf guyyaa har'aa eegalee hojii tajaajila tammummaa ifatti labsaniiru.
Dhibeen Koronaa rakkoo fayyaa idil-addunyaa ta'ee erga labsamee bubbuleera jedhan Pireezedaanti Shimallis.
Biyyii fi mootummaan keenyas rakkoo fayyaa madda rakkoo siyaas-dinagdee fi hawaasummaa ta'e kana ittisuu fi to'achuuf hojii qabatamaa keessa jiraachuunsaa ni beekama jedhan.
Koree taaski foorsii sadarkaa hundatti hundeessee raawwii hojii guyyaa guyyaa qorachaa Jira.
Hoggansi Mootummaa sadarkaa hundatti argamu hojiiwwan isaa guyyaa guyyaa keessatti dhimma ittisaafi to'annoo dhibee koronaatiif dursa kennuun akka hojjetu kallattiin taa'ee raawwiin isaas hordofamaa jira.
Bu'uuruma kanaan koree hoggansaa fi teeknikaa hundaa'uun hojii hawaasaaf odeeffannoo uumuurratti hojjechaa Jiraachuu ibsaniiru.
Seektera fayyaa waliin ta'uudhaan mala ittisaa fi to'annoo dhibee Koronaarratti hubannoo uumuun hojii sadarkaa duraarratti xiyyeeffannoo argatee raawwatamaa jiru ta'uu himaniiru.
Ogeeyyiin seektara fayyaa naannoo Oromiyaa weerara dhibee idil-addunyaa kana to'achuuf tarkaanfii akka mootummaatti fudhatame nafeeffattanii hojii raawwataa jirtaniif dinqisiifannaa fi galata guddaan qabaachuu isaanii dubbataniiru.
Hawaasa hunda hirmaachisuun hojii ittisaa fi to'annoo Vaayirasii Koronaa milikeessuuf guyyaa har'aa eegalee hojiin tajaajila lammummaa tatamsa'ina vaayirasii koronaa to'achuuf addatti guutuu Oromiyaatti labsamuu isaa Pireezedaanti Shimallis ibsaniiru.
Pireezedaanti Shimallis hawaasni naannichaa odeeffannoo qulqulluu fi wayitawaa qindoomina seektera fayyaa fi hoggansa dhimmi ilaallatuun giddugaleessa tokkorraa darbu dhaggeeffatee hirmaannaa isaatiin fayyaa isaa akka eeggatu ergaa dabarsaniiru.
Manni Amantaa Ortodoksii Itiyoophiyaa yaa'iin lallaba afuuraa fi sagantaan imala afuuraa kamiiyyuu yeroof akka dhaabbatu murtoo dabarse.
Manni amantichaa fayyummaa eeguu, dhukkubsattoota kunsuunsuu fi jajjabeessuu dirgama waan qabuuf koreen Siinoodoosii xiyyeeffannoo olaanaan murtoo kana dabarsuu ibsameera.
Yeroo kadhannaan taasifamu mana amantaa keessaa fi mooraa alatti fageenya ofii eeguun tajaajilli afuuraa raawwatamuu akka qabu dhaamameera.
Qajeelfamaa fi maloota ittisuu seera mana amantichaan walitti hin buune kanneen akka harka dhiqachuu, harka wal fuudhuu, fageenya ofii eeguu, yeroo qofaa fi haxxifannaa of eeggannoo taasisuu, waldhungachuu fi kanneen biroo hojiirra akka oolan murtoon darbera jedhame.
Luboonni, barsiisoonni, lallabdoonni wangeelaa, barattoonni sanbataa, dargaggoonni, fi hordoftoonni amantichaa hundi odeeffannoo sirrii fi ajeja manni amatichaa dabarsu fudhachuun hojiirra akka oolchaan ajejni darbuu isaa ragaan Miidiyaa mana amanticharraa argame ni muul'isa.
Lammiif quuqqamuu, ajejamuu, maanguddoota kunuunsuu fi harka qalleeyyii gargaaruun tatamsa'ina dhibichaa to'achuuf waaliin yaa dhaabbannu jechuun qulqulluun Siinoodoos waamichaa dhiyeessera.
Dhaabbanni Huwaajaan huguuggii fuulaa fi funyaanii kuma 100 arjoome.
Dhaabbinna Chaayinaa â€˜Huwaajaan Giruup' jedhamu Itiyoophiyaatti tatamsa'ina Vaayirasii koroonaa ittisuuf haguuggii fuulaa fi funyaanii kuma 100 arjoomuu ibsame.
Dhaabbatichi haguuggii fuulaa fi funyaanii kanneen dabalatee meeshaalee qulqullinaaf oolan biroo bakka Muummeen Ministiraa FDRI Abiy Ahimad fi Ministirri Ministeera Fayyaa Dooktar Liyaa Taaddasaa argamanitti deeggarsaan laachuu isaa ibsameera.
Akka EBCn gabaaseetti hoggantoonni dhaabbatichaa deeggarsi kun kan itti fufu ta'uu ibsaniiru.
Meeshaaleen deeggarsaan argaman kunneen dhaabbilee fayyaaf kan rabsaman ta'uu Dooktar Liyaan himaniiru.
Xaaliyaaniiti guyyaa kaleessaa qofa namoonni 627 Vaayirasii koroonaan du'uu isaanii ibsameera.
Waliigala biyyattitti namoota kuma 47 fi 21 dhibichaan qabaman keessaa namoonni kumni 4 fi 32 yoo du'an, dooktoroonni yaala kennee turan 13 du'uu isaanii himameera.
Biyyattiitti Roobii darbe namoonni 475, Kamisa namoonni 427 fi Kaleessa ammoo namoonni 627 du'aniiru.
Ameerikaatti namoota kuma 18 fi 500 dhibichaan qabaman keessaa namoonni 220 du'aniiru.
Ameerikaa magaalaa Niiwu Jeersitti haati ganna 75 tokko ijoollee ishee 3 waliin lubbuu dhabdeerti.
Chaayinaatti namoota kuma 81 fi 416 COVID- 19n qabaman keessaa namoonni kumni 3 fi 261 du'uun isaanii kan yaadatamuudha.
Sadarkaa addunyaatti namoota kuma dhibba 2 fi kuma 75 ol Vaayirasichaan qabaman keessaa namoonni kumni 11 ol du'aniiru jedhame.
Chaayinaan dhibee kana ittisuuf ogeeyyii yaala fayyaa biyyoota garaagaraatti bifa deeggarsaan ergaa jirti jedhameera.
Afrikaatti namoota Vaayirasii koroonaan qabaman 769 keessaa namoonni 19 du'aniiru.
Akka Dhaabbanni Fayyaa Addunyaa beeksiseetti Afrikaatti namoota vaayrsaii koroonaan qabaman 769 keessa namoonni 19 yoo du'an namoonni 69 ammoo guutummaatti fayyaniiru.
Gibtsitti namoonni 210, Afrikaa Kibbaatti namoonni 202, Aljeeriyaatti namoonni 82 , Moorookootti ammoo namoonni 61 qabamaniiru.
Afrikaa Kibbaatti walakkaa guyyaa keessatti namoonni 52 Vaayirasii kanaan qabamaniiru.
Ardichaatti biyyoota 36 keessatti dhibeen kun muul'ateera.
Sadarkaa addunyaatti namoota kuma dhibba 2 fi kuma 55 fi 143 qabaman keessaa hanga guyyaa har'aatti namoonni kumni 10 fi 448 yoo du'an, namoonni kumni 89 fi kumni 9 fi 15 dhibicharraa fayyaniiru jedhame.
Ameerikaa magaalaa Niiwu Yoorkitti guyyaa tokko keessatti namoonni kumni 1 fi 664 Vaayirasichaan qabamaniiru.
Itiyoophiyaatti namoota Vaayirasii koroonaatin qabaman 11 keessaa 2 gara biyya isaaniitti deebi'aniiru.
Ministeerri Fayyaa FDRI akka beeksisetti namoonni gara biyya isaaniitti deebi'an kanneen lammiilee Jaappaani.
Namoota biroo vaayrasichi irratti argamee fi isaanin tuttuqqii qabaniif ammoo hordoffiin taasifamaafii jira.
Namoota vaayrasichi irratti argame keessaa arfan dandammachuu eegaluun, mallattoo dhibichaa argisiisuu dhaabaniiru.
Imaltoonni biyyoota alaatii xiyyaaran Itiyoophiyaa seenan tursa adda ba'umsaa guyyootii 14tif Hoteela Skaay Laayitii fi Hoteela Giyoon seenuu jalqabaniiru.
Itiyoophiyaan tamsa'ina Vaayirasii koroonaa ittisuuf daangaashee cufte.
Daangaawwan biyyattii kallattii hundaan daddabarsa namootatiif cufaa kan turan ta'uu muummee ministiraa Dooktar Abiy Ahimad himaniiru.
Mootummaan weeraricha ittisuuf Birrii biiliyoona 5 ol ramaduus ibsaniiru.
Imaltoonni xiyyaaran gara biyyaa galan har'aa eegalanii guyyootii 14f tursa addaa akka turan murteen darbe hojiirra oolaa jiraachuu ibsaniiru.
Imaltoonni hundi baasii mataa ofiitin Hoteela Skaay Laayitii fi Hoteela Giyoon kan turan ta'uus Dooktar Abiy himaniiru.
Lammiilee baasii isaanii hin dandeenyef mootummaan baasii isaanii guutuu kan danda'u ta'uu itti aanaan kantiibaa Injiinar Taakkalaa Uumaan beeksisuun isaanii ni yaadatama.
Guyyaa har'aa hojiin tamsa'ina vaayrasichaa ittisuu gamaaggameera.
Cufaatiin daangaa sochii dhiyeessii loojastiiksii hin dabalatu jedhameera.
Hawaasni fageenyasaa eegee akka socho'u kan gaafatame yammuu ta'u, Sanbataa fi Dilbata darbe manneen amantaa tarkaanfii ittisaa ga'aa akka hin fudhatin eerameera.
Abbootiin amantaa hordoftoota barsiisuun cinaatti tarkaanfii fakkeenyummaa qabu akka fudhatan Dooktar Abiy gaafataniiru.
Namoota iddoo tokkotti kan walitti qaban; manneen dhugaatii, manneen dhiichisa halkanii, manneen jimaarratti humni nageenyaa tarkaanfii akka fudhatuuf kallattiin kaa'ameera.
Waajjiraaleen mootummaa walga'ii akka hin gaggeessine qqoqqobbiin kaa'amuu baatus, of eeggannaa akka taasisan ergaan darbeera.
Hojjettoonni tuttuqqiirraa akka fagaataniif, gariin manaa akka hojjetan waliigalteerra ga'amuunis eerameera.
Kanaafis haalli ni mijata jedhameera.
Vaayrasichi Itiyoophiyaatti namoota 11 irratti kan argame ta'us, guyyoottan itti aananitti dabalu waan maluuf of eeggannaan akka taasifamu dhaamameera.
Baankiin Addunyaa fi eejansiiwwan Dhaabbata Mootummoota Gamtoomanii dandammannaa diinagdee Afrikaatif Doolaara biiliyoona 100 ramaduu yoo hin dandeenye, diinagdeen aardichaa rakkoo keessa ni galas jedhan.
Kanaafis biyyoota miseensa 20 waliin sadarkaa hoggansaatti mariin gaggeeffamaa jira jedhan.
Tamsa'ina vaayrasichaa sababeeffachuun daldaltoota daballii gatii hin malle taasisan irratti tarkaanfiin fudhatamu cimeet itti fufas jedhaniiru.
Alaazaar Taaddalaatu gabaase.
Ummanni naannoo Tigiraay gochoota Vayrasii Koroonaaf nama saaxilanirraa of qusachuun weeraricha akka ittisan Hoogganaan Wajjira Paartii Badhaadhinaa Tigiraay obbo Nabiyyuu Sihuul waamicha dhiyeessan.
Obbo Nabiyyuun turtii Faanaa Broodkaastiing Koorporeet waliin taasisaniin hawaasni harka wal fuudhurraa of qusachuu, harka ofii yeroo yeroon dhiqachuu fi tutuqaa dhiisuun weerara Vaayirasii Koroonaa akka ittisan dhaamaniiru.
Hawaasni gocha akka kanaa qixaan hojiirra oolchuun maatii, hawaasaa fi biyyarra soda vaayrasicha balleessuuf ga'ee isaanii akka ba'an hubachiisaniiru.
Hoogganaan Wajjira Paartii Badhaadhinaa Tigiraay obbo Nabiyyuu Sihuul  hawaasni yaadootaa fi qajeelfamoota dhaabbataa qixaan hojiirra akka oolchu dhaamaniiru.
Hoggantoonni fi miseensoonni Paartii Badhaadhinaa Naannoo Tigraay miinda isaniirra hir'isuun jiraattoota meeshaalee qulqullinaa bitachuu hin dandeenyeef bitanii akka dhiyeessaniif obbo Nabiyyuun ibsaniiru.
Lammiileen dhimmoota addaddaaf ala turanii gara biyyaa deebi'an hawaasatti makamuu isaanitiin dura torbee lamaaf adda ba'anii iddoon itti dabarsan qophaa'era.
Itti aanaan kantiibaa magaalaa Finfinnee Injiinar Taakkalaa Uumaan akka beeksisanitti, lammiilee torbee lamaanif baasii isaanii hin dandeenyef bulchiinsi magaalichaa baasii barbaachisaa mara ni danda'a jedhaniiru.
Adda ba'umsi torbee lamaas har'aa kaasee imaltoota gara Itiyoophiyaa dhufan mara irratti hojiirra ni oola jedhameera.
Hojiin kunis har'a Wiixata Bitootessa 14 eegalee hojiirra kan oolu ta'a.
Imaltoonni kanneen Hoteela Skaay Laayitii fi Hoteela Giyoonitti torbee lamaaf tursa kan galan ta'uu Ministeerri Fayyaa FDRI beeksisuun ni yaadatama.
Har'aa kaasee imaltoonni gara Itiyoophiyaa dhufan marti guyyoota 14f tursa addaa galuu eegalaniiru.
Hojiin kunis har'a Wiixata Bitootessa 14,2012 eegalee hojiirra oolaa jira.
Imaltoonni kanneen Hoteela Skaay Laayitii fi Hoteela Giyoonitti torbee lamaaf tursa kan galan ta'uu Ministeerri Fayyaa FDRI beeksisuun ni yaadatama.
Turtichis baasii imaltootatiin kan uwwifamu ta'a.
Bulchiinsi magaalaa Finfinnee lammiilee torbee lamaanif baasii isaanii hin dandeenyef, baasii barbaachisaa mara kan danda'u ta'uu beeksiseera.
Diippiloomaatonni ammoo imbaasota biyyoota isaaniitti adda ba'umsa turu.
Imaltoonni tiraanziitiis amma imala isaanii itti aanutti Hoteela Skaay Laayit turu.
Baaburri Salphaa Finfinnee lakkoofsa imaltootasaa %50n hir'isuun tajajaila laachaa jira.
Murtichi hojiirra ooluu kan jalqabe har'a Bitootessa 14,2012 eegaleeti.
Ministirri Ministeera Geejibaa FDRI aadde Daagmaawiit Moogas akka beeksisanitti murtichi kan darbe weerara Vaayirasii koroonaa ittisuufi.
Imaltoonni fageenya isaanii eeganii akka dhaabbatanii fi tajaajilamanis dhaamaniiru.
Fageenya ofii eeggachuun tajaajilamuun amma jiru jalqabbii gaarii ta'uu ibsuun, akka itti fufanis gaafataniiru.
Aadde Daagmaawiit fageenya keenya eeggachuun tamsa'ina vaayrasichaa yaa ittisnuunis dhaamaniiru.
Baaburri salphichaa kanaan dura guyyaatti namoota kuma dhibba 1 fi kuma 20 ol keessummeessaa kan ture yammuu ta'u, murtee ammaa kanaan garuu namoota kuma 48 amma kuma 50 ta'an qofa keessummeessa jedhan hoji raawwachiisaan Koorporeeshinii Baabura Itiyoophiyaa Dooktar Sintaayyahu Walda Mikaa'eel Faanaa Broodkaastiing Koorporeetitti akka himanitti.
Chaansilarri Jarman Angeelaa Meerkil tursa addaa galan.Chaansilarittiin Vaayirasii koroonaatin qabamuu isaanitiini tursa adda ba'umsaa kan galfaman.
Angeelaa Meerkil tursa addaa keessatti deeggarsa yaalaa argachaa jiru.
Chaansilarittiin gara tursaa galfamuu isaanitiin dura kaleessa Dilbata koonfaransii gaggeessaniin maloota ittisa vaayrasichaa fi tarkaanfiiwwan fudhatamuu qabanirratti ibsa laataniiru.
Odu himaan isaanii Steefan Seeybart akka himanitti, Angeelaa Meerkil umriin isaanii waggaa 65 ta'eef, guyyootii itti aananittis qorannaa fi deeggarsi yaalaa ni taasifamaaf.
Hojii isaaniis mana taa'anii kan hojjetanii fi hordofan ta'a.
Jarman Vaayirasii koroonaa ittisuuf nama lama caalaa ta'anii taa'uu fi socho'uu dhorkiteetti.
Ejansiin Odeeffannoo fi Nageenyaa Itiyoophiyaa "Itiyoophiyaatti siistema Vaayirasii koroonaa (COVID 19) too'atuu fi ittisu" qopheesse.
Siistemni Ejansiin Odeeffannoo fi Nageenyaa Itiyoophiyaa qopheesse odeeffannoo garagaraa ni laata.
Odeeffannoo Vaayrasi koroonaa akka biyyatti, Ardii fi idila addunyaatti hordofuun .
Naannoo Vaayirasichaan faalame adda baasuun.
Mallatoolee, of eeggannoo fi yaala vaayrasichaa irratti odeeffannoo argachuun .
Ogummaa garagaraa fi namoota tola ooltummaa irratti fedhii qaban galmeessun.
Deeggarsa garagaraa walitti qabuun .
Odeeffannoo hawaasa fayyadu eeruun .
Bu'uuralee misooma barbaachisoo ta'an( hoospitaala, mana qorichaa, buufata poolisii) ilaaluun, akkasumaas odeeffannoo biroo tamsaasuuf siistema fayyadudha.
Siistemichi guyyaa boruu Bitootessa 14, 2012 bakka Ministeerri Fayyaa fi qaamooleen qooda fudhattoonni argamanitti ifatti tajaajila laachu ni eegala.
Ejansiin Odeeffannoo fi Nageenyaa Itiyoophiyaa hojii vaayrasi koroonaa ittisuu fi to'achuu cimsee akka itti fufu ibseera.
Yuunvarsiitiin Finfinnee tatamsa'ina Vaayirasii koroonaa (COVID 19) ittisuuf barattoonni mooraa keessaa akka gadi hin baane ittise.
Yuunvarsiitiin Finfinnee tatamsa'ina Vaayirasii koroonaa (COVID 19) ittisuuf barattoonni mooraa keessaa akka gadi hin bane ittisuu cinaatti, qajeelafamoota haaraa ifa taasise.
Barataan kammiyyuu mooraa Yuunvarsitichaa keessaa akka hin baane, kan bahee yoo ta'e deebii'ee seenuu hin dandeenye murteesseera.
Kana malees, barattoonni mooraa keessa jiraatan garuu fayyadamtoota kaaffee yuunvarsitichaa kan hin taane ammoo kanfaltii barbaachisu raawwachuun kaaffeetti akka fayyadaman kallatti kaa'eera.
Kan qajeelfama kana hin raawwannee ammoo mooraa keessaa akka bahan murteesseera.
Barataan magaalaa keessa jiru kamuu gara mooraatti seenuun dhorkaadha, seenuu kan barbaade garuu erga qorannoon gaggeefamuun vaayrasicha irra bilisa ta'unsaa baramee booda qofa akka ta'ees ibseera.
Dirree ispoortii irratti har'aa kaasee waliin ta'uun taphachuun dhorkamu kan ibsee Yuunvarsitichi, jiimii ykn tajaajilli ispoortii mana keessaas hin kennamu jedheera.
Itti dabaluunis waliin ta'uun TV dowwachuun dhorkameera.
Barnoonni karaa intarneetii kan itti fufuu waan ta'eef barattoonni manasaanii fi doormii taa'uun barnootasaanii haa hordofan jedhe.
Kanaan alatti barattoonni wayita kaaffee fi mana kitaabaa fayyadaman yoo xinnaate meetira tokko waliirraa fagaachuun barbaachisaa ta'uu dhaameera.
Koreen Bulchiinsa Mootummaa Naannoo Oromiyaa Vaayirasii koroonaa to'achuu fi ittisuuf hundaa'e gabaasa isaa dhiyeesse.
Koreen Bulchiinsa Mootummaa Naannoo Oromiyaa Vaayirasii koroonaa to'achuufi ittisuuf hundaa'e hojii hanga ammaatti hojjetame ilaalchisuun gabaasa isaa Preezdaantii Bulchiinsa Mootummaa Naannoo Oromiyaa obbo Shimallis Abdiisaaf dhiyeesse.
Akka gabaasni kun ibsutti hojiin gama kanaan hanga ammaatti hojjetamaa jiru bu'aa qabeessa ta'uudha.
Mootummaan Naannoo Oromiyaa ittisa tatamsa'ina Vaayirasii Koroonaaf birrii Miiliyyona 80 ramaduu eeruun birrii miiliyoonni 40 ni yeroo dhiyootti hojiif baasii akka ta'u himameera.
Hawaasni mallattoo shakkisisoo yoo argee lakkoofsa bilbilaa bilisaa 6955 niin bilbiluun eeruu akka kennuu qabu gafatameera.
Haaluma kanaan haguugduun fuulaa kuma dhibba 5 ol raabsamuufi alkooliin liitiriin kumni 48 oli raabsamuuf qophaa'eera.
Akka gabaasa OBNtti dhaabbilee daldalaa seeran ala gatii dabalan kuma 1 fi 425fi namoota 19 irratti tarkaanfiin fudhatameera.
Dabalataanis koreen seektaroota Torba irraa walatti babahe tatamsa'ina vaayirasii koroonaa to'achuuf hundaa'eera.
Koreen tajaajila lamummaa fi mobalaayizeeshinii ittisa tatamsa'ina Vaayirasii koroonaa hundaa'e.
Koreen tajaajila lamummaa fi mobalaayizeeshinii seektaroota Mootummaa Nannoo Oromiyaa ja'aa fi Abbootii Gadaa, amnataa fi abootii qabeenyaa dabalatee kan hundaa'e.
korichi guyyoota lamaan dhufuutti hanga gandaatti gadi bu'uuf jiraachuu Hogganaan Biiroo Qonnaafi Qabeenya Uumamaa Oromiyaa obbo Dhaabaa Dabalee himaniiru.
Itiyoophiyaatti dabalataan namoonni lama Vaayirasii koroonaatin qabamuun mirkanaa'e Ministirri Ministeera Fayyaa Dooktar Liyaa Taaddasaan akka beeksisanitti namoota lamaan keessaa tokko kan umriin waggaa 28/Brrljiyamii fi Neezarlaanditti imaleet ture, Bitootessa 5 gara Itiyoophiyaa dhufe, tokkommoo kan umriin waggaa 34ti/Bitootessa 10 Duubaayii gara Itiyoophiyaa dhufe.
Lamaanifuu qorannaan taasifamuun tursa galaniiru.
Waliigalaan Itiyoophiyaatti namoonni vaayrasichi irratti argame 11 ga'eera.
Muummee Ministira Dooktar Abiy Ahimad Jaak Maa fi Aliibaabaa group carraaqqii Afrikaan weerara vaayrasi koroonaa (COVID 19) ittisuuf gootu deeggarruuf meeshaalee qorannoo fi tamsa'ina Vaayrasichaa ittisuuf gargaaran Itiyoophiyaadhaan gahuu isaaniitiif galateeffatan.
Dooktar Abiy haaluma kanaan har'a marsaa jalqabaaf meeshaalee qorannoo fi tamsa'ina Vaayirasichaa ittisuuf gargaaran Itiyoophiyaadhaan gahuu isaaniitiif nan galateeffadha jedhaniiru.
Meeshaaleen geejibsiifaman kanneen biyyoota Afrikaa 54f kan raabsamanidha.
Haaluma kanaan tokkoon tokkoon biyyoota Afrikaatif meeshaaleen qorannaa vaayrasicha adda baasu kumni 20, haguuggiin funyaanii fi afaanii kumni 100, uffannaan ittisaa ogeeyyii yaalaa kumni 1 kan raabsaman ta'a.
Meeshaaleen deeggarsaa hafanis guyyootii dhufanitti Itiyoophiyaa ni galu.
Manne Maree Ministirootaa Itiyoophiyaa walgahii ariifachiisaa har'a taa'een hojjettoonni mootummaa federaalaa boru Bitootessa 16, 2012 irraa eegalee mana isaanii taa'anii akka hojjetan murteessuu isaa beeksise.
Ibsa Waajjirii Muummee Ministiraa baase hojjettoonni manaa hojjetan ulaagaa Ministeeronni ykn manneen hojii isaanii qopheessan irratti hundaa'uun filamu jedha.
Murteen kun sochii namootaa fi dhiphina geejjibaa magaalaa Finfinnee keessa jiru xiqqeessuuf kan fudhatamedha jedhame.
Kanatti dabalataan tamsa'ina koronaavaayirasii to'achuufi ittisuuf Manni Maree Ministirootaa koreewwan dabalataa ijaaruu isaa beeksisee jira.
Koreen dhimma fayyaa, dhimma nageenyaa fi dhimma diinagdee koreewwan ammaan dura ijaaraman yoo ta'an dabalataan koreen dhimma iddoo namoonni adda baafamanii tursiifamanii hordofu fi koreen ICT dhimma komunikeeshinii fi hojilee hubannoo uumuu qindeessuu hundaa'eera.
Manni Maree kun hawaasni tarkaanfiiwwan mootummaan dabarsaa jiru hordofee hojiirra akka oolchus dhaamaniiru.
Hojjettoonni mootummaa magaalaa Finfinnee guyyaa boruu Bitootessa 16, 2012 irraa eegalee mana isaanii taa'anii akka hojjetan murtaa'e.
Itti aanaan Kantiibaa Bulchiinsa Magaalaa Finfinnee Injiinar Taakkalaa UUmaa akka ibsanitti; "Hojjettoonni mootummaa magaalaa Finfinnee guyyaa boruu Bitootessa 16, 2012 irraa eegalee yeroo hin murtoofneef mana isaanii taa'ani akka hojjetan" jedhaniiru.
Imaltoonni biyyoota alaa irraa gara Itoophiyaa dhufan kan keessatti adda baafamanii turan hoteelonni dabalataa ja'a adda baafamuu Ministeerri Fayyaa beeksise.
Namoonni Dilbata halkan walakkaa irraa eegalee gara biyya keessa dhufan baasii mataa isaaniin guyyoota 14'f adda of baasanii akka turan murtaa'ee ture.
Amma dura hoteelota lama Iskaaylaayitii fi Giyoon keessa akka turan kan himamee yoo ta'u, dabalataan hoteeloonni jaha adda baafamanii jiru jedhan dubbi himaan Ministeera Fayyaa Dooktar Taganee Raggaasaa.
Akka gabaasa BBCtti hoteelonni kunneenis Juppiitar, Eliyaanaa, Maagnooliyaa, Azeemaan, Beest Weestarni fi Boon Pilazaa kan jedhaman ta'uu himaniiru.
Kanneen baasii isaaniin hoteelota eeraman keessa turuu hin dandeenyeef bulchiinsi magaalaa Finfinnee iddoo qopheessuu isaa beeksisee ture.
Barattoonni yuunvarsiitii yeroodhaf gara maatii isaaniitti akka deebi'an murtaa'uu Ministeerri Saayinsii fi Barnoota Olaanoo beeksise.
Ministir deettaan ministeerichaa Dooktar Saamu'eel Kifleen Faana Broodkaastiing Koorporeetitti akka himanitti murtichi weerara Vaayirasii koroonaa ittisuuf kan darbedha jedhan.
Vaayirasichaan miidhaan hamaan akka irra hin geenyef kan murtaa'edhas jedhan.
Yeroo gara maatiitti deebi'an vaayrasicharraa akka of eeganis dhaamameera.
Muummeen Ministira Dooktar Abiy Ahimad dhimmoota Vaayrasi Koroonaa (COVID-19) ittisuun danda'amurratti hoggantoota Dhaabbilee Idil Addunyaa waliin mari'atan.
Muummeen Ministira Dooktar Abiy dhummicharratti Dura taa'a Komishinii Gamtaa Afrikaa Muusaa Faakii Mahimaat akkasumaas Muummee Ministira Biriitaaniyaa duraanii Toonii Bileer fi Gaardan Biraawun waliin mari'ataniiru.
Marii isaaniin hoggantoonnii Afrikaa waliin ta'uun Vaayrasi Koroonaa (COVID-19) ittisuu akkataa danda'anirratti mari'achuu isaanii odeeffannoo fuulaa feesbuukii Muummeen Ministira Dooktar Abiyirraa argame ni muldhisa.
Vaayraasii koroonaa (COVID-19) ittisuuf dargaggoota tola ooltoota kuma 20 guutuu biyyatiitti bobbaasufi.
Liigiin Ergama Badhaadhinaafi Nageenya Dargaggootaa Itoophiyaa vaayiraasii koroonaa to'achuuf dargaggeeyyii tola ooltoota kuma 20 guutuu biyyatiitti bobbaasuuf akka jedhu beeksise.
Pireezedaantiin Liigii Ergama Badhaadhinaa fi Nageenya Dargaggootaa Itoophiyaa Dargaggoo Birhaanuu Baqqalaa carraaqqii dhibee vaayiraasii koroonaa(COVID-19)  ittisuuf taasifamu ilaalchisuun ibsa kennaniiru.
Dhibee yaddoo addunyaa ta'e kana Itiyoophiyaatti rakkoo hawaasaa diinagdee otuu hin qaqqabsiisiin dhukkubicha  to'achuuf dargaggoota tola ooltoota guutuu biyyaatiitti bobbaasuuf akka ta'e himaniiru.
Sagaanta tola ooltummaa kan irrattis dargaggoota tola ooltoota naannolee 9 fi bulchiinsota magaalaa 2 irraa sassabuun guutuu biyatiitti kan bobba'an ta'a.
Ergama kennameef hojiirra qixa sirriin akka oolchaniif dargaggoota kanneeniifi leenjii gahaa akka fudhatan gochuuf hojjatamaa akka jirus dargaggoo Birhaanuun ibseera.
Walga'iin kallattii koreen vaayrasi koroonaa (COVID-19) ittisuuf hundaa'e kaa'een ala akka hin gaggeeffamne Paartiin Badhaadhinaa beeksise.
Hogganaan Qunnamtii Ummataa fi Idil Addunyaa Paartii Badhaadhinaa obbo Awwaluu Abdii ibsa har'a laataniin leenjii hoggantoota gadi aaanaa marsaa sadaffaa paartichi qopheessee sababa Vaayirasichaan akkataa barbaadameen gaggeeffamaa akka hin jirre ibsaniiru.
Naannoo leenjichi eegaletti fageenya kallatti  koreen ittisa vaayrasi koroonaan kaa'een bayyinni namoota hir'atee akkasumaas guyyoota muraasa keessatti akka gaggeeffamu himaniiru.
Haata'uuti, naannoo tokko tokkotti namoota baayyina qabaniin leenjichi gaggeeffama jiraachu kan kaasan obbo Awwaluun tatamsa'ina vaayrasichaa yaada keessa galchuun tarkaanfiin sirreeffamaa fudhatameera jedhan.
Leenjichi gaaffii hawaasaa deebisuu fi vaayrasi koroonaa ittisuurratti akka mari'atanii fi walgahii hundarratti ogeeyyiin fayyaa dhiyeenyatti hordoffii akka taasisanii fi  of eeggannoon cimaan akka gaggeeffamu himaniiru.
Haabtaamuu Taklasilaasseetu gabaase. Itiyoophiyaatti namoonni vaayrasi Koroonaa (COVID -19 ) qabaman 12 ga'e.
Biyya keenyaatti Bitootessa 3, 2012 namni jalqaba vaayrasicha qabame erga argame as namni Vaayirasichaan qabame 1 argameera.
Waliigalaan namoonni Vaayirasichaan qabaman 12 ga'eera.
Dhukkubsataan kun lammii Itiyoophiyaa umurii 34 yoo ta'u, Dubaay irraa gara biyyatti Bitooteessa 10, 2012 kan galedha.
Nama kanarratti mallattoon dhukkubichaa argamuun Bitooteessa 13, 2012 gara Buufata Fayyaa kan deeme yoo ta'u, dhaabbatichi Inistiitiyuutii Fayyaa Hawaasaaf eeruu laachuun qorannoo labiraatoorii taasifameen Vaayirasiichaan qabamuun mirkanaa'eera.
Namoonni 15 dhukkubsaticha waliin hariiroo qaban hordoffiirratti argamu jechuun Ministirri Fayyaa FDRI Dooktar Liyaa Taaddasaa fuula Feesbuukii isaaniin ibsaniiru.
Gareen ittisaa fi to'annoo Vaayirasii koroonaa teeknooloojidhaan dabaalamu hundaa'e.
Ministeerri Innooveeshinii fi Teeknooloojii weerara Vaayirasii koroonaa ittisuuf garee teeknooloojiin dabaalamuun hojjetu hundeessera.
Garichi, garee teeknooloojii Waajjira Muummee Ministiraa, Itiyoo Teelekoom, bakka buutota dhuunfaa, Eejansii Nageenya Infoormeeshinii, Ministeera Innooveeshinii fi Teeknooloojii kan hammatedha.
Waamichaa fi ergaa sarara 8335 cimsuuf wiirtulee waamichaa 36 olitti guddisuuf, waamicha dhimma HIV/AIDS irratti barnoota laachaa ture 952 barnoota ittisaatif Vaayirasii koroonaaf fayyadamuuf hojjetamaa jira.
Hawaasni vaayrasicha ittisuuf 444 irratti bilbiluun afaanota addaddaan ergaa akka argatu taasifamaa jira.
Dabalataan naannoleenis afaanota addaddaatin ergaa dabarsaa jiru.
Sararoonni ergaa fi odeeffannoo naannoo Oromiyaaf 6955, Kibbaaf 6599, Tigraayif 6244, Dirree Dawaaf 6407, Amaaraaf 6982 qophaa'era.
Walitti qabaan garichaa fi ministirri Ministeera Innooveeshinii fi Teeknooloojii Dooktar Abrahaam Balaay filannoowwan dabalataarratti hojjetamaa jiraachuu beeksisaniiru.
Bulchiinsa magaalaa Finfinneetti jiraattota harka qalleeyyii ta'aniif meeshaaleen qulqullinaa kennameera.
Magaalichatti tamsa'ina Vaayirasii koroonaa ittisuuf hojiileen garaagaraa hojjetamaa jiru.
Haaluma kanaan koreen abbootii qabeenyatiin hundaa'e, dhaabbilee garaagaraa fi tola ooltota hammate meeshaalee kanneen walitti qabuu danda'eera Deeggarsi meeshichaa jiraattota harka qalleeyyii aanaalee 116 keessa jiraataniif kan laatamudha.
Dabalataanis maanguddoota 24 ol ta'anii fi dhukkubsattoota sammuu akkasumas giddugala guddiftuu daa'immaniitif deeggarsi meeshaalee qulqullinaa akka taasifameef ragaan waajjira kantiibaarra arganne ni muul'dhisa.
Lammiin Ruwaandaa tatamsa'ina Vaayirasii koronaa ittisuuf ajaja manaa hin ba'inaa cabsuun qurxummii qabuu deeme naachaan nyaatame.
Tatamsa'ina Vaayirasii koroonaa ittisuuf Ruwaandaan lammiileen biyyattii kamuu manaa akka hin bane ajaje dabarsiteerti.
Namtichi ajaja tatamsa'ina dhibichaa ittisuuf ba'e cabsee qurxummii qabuuf naannoo laga Niyabaarongotti ganama har'aa naachaan nyaatamuutu ibsame.
Biyyattiin namoonni akka manaa hin baane murtiin murteessite ummata biyyattii gara caaluu fi gadadoo keessa jiraatu miidheera jedhame.
Ruwaandaatti hanga ammaatti namoota 40 irratti dhukkubni kun argamuu ibsameera.
Bulchiinsi magaalaa Finfinnee qonnaan bultoota naannoo Boolee Bulbulaatti argamaniif meeshaalee quqlullinaa arjoome.
Qonnaan bultoonni kunneenis maanguddoota bulchinsi magaalichaa kunuunsaa jiruuf kan oolu midhaan kennaan laataniiru.
Itti aanaan Kaantibaa magaalaa Finfinnee Injiinar Taakkalaa Uumaan fi ogeeyyiin Aartii garaagaraa sirna kanarratti argamaniiru.
Meeshaalee kanneen kan gumaachaan Injiinar Taakkalaan, yeroo kamiiyyuu caalaa waldeeggaruu fi obbolummaa agarsiisuun amma jedhan.
Gumaachi qonnaan bultoonni kunneen taasisanis qaama hedduuf fakkeenya kan ta'uudha kan jedhan Injiinar Taakkalaan, yeroo addunyaan dhiphina hamaa keessa jirtu kanatti daldaltoonni seeraan ala daballii gatii taasisan ofitummaarra darbee, kanneen namummaan itti dhagamne ta'uu isaanii ibsaniiru.
Qaamoolee yakka akka kanaa raawwatan irratti tarkaanfiin fudhamu bifa addaan kan itti fufuudha jedhan.
Jiraattoonni magaalaa Finfinnee seera alummaan akka babal'atu fi itti fufu kan eeyyamne ta'uu dubbachuu isaanii ragaan Waajjira Kaantibaa magaalaa Finfinneerraa argame ni muul'isa.
Mootummaan naannoo Amaaraa hojjettoonni mootummaa tatamsa'ina Vaayirasii koroonaaf saaxilamoo ta'an mana taa'anii hojii akka hojjetan murteesse.
Mootummaan naannichaa hojjettoonni tatamsa'ina vaayrasichaaf saaxilamoo ta'an murteen addaa hanga darbutti mana taa'anii akka hojjetan murtee dabarseera.
Hojjetoonni mootummaa dhibeen irra turee fi mirkanaa'e qaban, dubartoonni ulfa ta'anii fi daa'ima hoosisan, hojjettoonni mootummaa umriin isaanii sooramatti siiqee fi bifa addaan dhibichaaf saaxilamoo ta'an mana taa'anii hojii isaanii akka raawwatan murtaa'uu ibsameera.
Kun akkuma jirutti ta'ee ogeeyyiin tajaajila ummatatiif murteessaa ta'an,hojjettoonni humna ifaa, seektara bishaanii fi dhaabbiilee geejjibaa hojii isaanii murannoo fi kutannoon akka raawwatan mootummaan naannichaa gaafateera.
Naatinaa'e Xigaabuutu gabaase.
Hawaasni ergaawwan ogeessota fayyaa fi mootummaarra daraban hojiirra oolchuun dhukkuba Vaayirasii koronaarraa of eegachuu akka qabuu abbootiin Gadaa dhaaman.
Dhukkuba yaaddoo ta'aa jiru kanarraa hawaasni akka baraaramuuf of dagannaa malee karaalee dhukkubicha dabarsanirraa of eeggachuutu fala jedhan abbootiin Gadaa Oromoo FBC'f yaada kennan.
Abbaan Gadaa Tuulamaa fi barreessaan Gamtaa Abbootii Gadaa Oromoo Abbaa Gadaa Goobanaa Hoolaa Irreessoo, abbaa Gadaa Booranaa Guyyoo Gobbaa fi Abbaan Gadaa Maccaa Ittafaa Caarataa Faanaa Biroodkaastiingiing Koorporeetif yaada kennaniin akka ibsanitti, garaa qulqulluun waaqas kadhachaa of eegannoo gochuu qabna jedhan.
Keessumaa aadaa nagaa ittiin walgaafannuu fi duudhaa hariiroo hawaasummaa qabnuun aadaa bakka tokkotti baay'achuu keenya hir'isnee , dhukkubicharraa of eeggachuu qabna jedhan.
Qulullina harkaa eeggachaa, xuxxuqqaan karaalee vaayrasichi itti darburraa ergaa ogeeyyotaa hojiirra oolchuun of haa eeganu , ergaawwan darbanis haa qalbifannu jedhan .
Taateewwan hawaasummaa ummata lakkoofsa ummataa bakka tokkotti baay'isan kanneen akka manneen sagadaa fi waqqeffannaatti hanga rakkoon biyyattiis tahee addunyaa mudaataa jiru kun fala argatuutti, hawaasnis ta'e abbootiin amantaa of eeggannoo osoo taasisaniin dhaamaniiru.
Raggaasaa Firoomsaatu gabaase.
Vaayirasii koroonaa ittisuuf sochii namootaa daangesuu qofa osoo hin taane, adda baasuu fi qorachuurratti xiyyeeffatamuu qaba jedhan daayreektarri olaanaa Dhaabbata Fayyaa Adunyaa Dooktar Teediroos Adihaanoom.
Dooktar Teediroos Adihaanoom biyyoonni addunyaa weerara vaayrasichaa ittisuuf lammiileen isaanii manaa akka hin baane qoqqobaniiru jedhan.
Yaata'uutii shakkamtoota vaayrasichaa adda baasuu, qorachuu fi hordoffii taasisuufiin murteessaadha jedhan.
Vaayrasicha ariitiin to'achuu fi balleessuuf biyyoonni sirna fayyaa laafaa qaban mala kanatti dhimma ba'uu qabuun dhaamaniiru.
Biyyoonni saaxilamoo ta'an, hunduu maanguddoota ni qabu; kanaaf nu yaaddessu jedhan.
Saaxilamummaa hir'isuu fi fedhii ittisaa guutuuf tumsaan yaa hojjennuunis waamicha dhiyeessaniiru.
Vaayirasii koroonaa ilaalchisee qaamoolee miidiyaalee hawasummaan odeeffannoo sobaa tatamsaan irratti tarkaanfiin ni fudhatama jedhame.
Vaayirasii koroonaa ilaalchisee qaamoolee miidiyaalee hawasummaan odeeffannoo sobaa tatamsaan irratti mootummaan tarkaanfii seeraa kan fudhatu ta'uu itti gaafatamaan Seekreetariiyaat Preesii Waajjira Muummee Ministiraa FDRI obbo Nigusuu Xilahuun dubbataniiru.
Obbo Nigusuu Xilahuun Faanaa Broodkaastiing Korpooreetif akka himanitti, mootummaan dhimmoota Vaayirasii koroonaan walqabaturratti odeeffannoo wayitaawaa fi sirrii yeroo yeroon hawaasaan ga'uuf ni hojjeta jedhan.
Yaa ta'uutii, qaamooleen dhuunfaa tokko tokko miidiyaalee hawaasummaan odeeffaannoo dogongoraa tatamsaasuun ummata burjaajjessaa akka jiran irra ga'ameera jedhan.
Qaamoolee odeeffaannoo sobaan hawaasaa miidhaa diinagdee, hawaasummaa fi xinsammuuf saaxilaa jiranirratti mootummaan tarkaanfii seeraa ni fudhata jedhan obbo Nigusuun.
Hawaasnis odeeffannoo sirrii fi waayitaawaa dhimmichaan walqabatu gama Ministeera Fayyaa fi Inistiityuutii Fayyaa Hawaasan darbu qofa hordofuu akka qabu dhaamaniiru.
Qaamooleen odeeffannoo sobaa tatamsaan gochicharraa of qusachuu akka qaban hubachiisaniiru.
Obbo Nigusuun mootummaan Vaayirasii koroonaa ittisuuf qaamoolee dhimmi ilaallatu waliin qindoominaan hojjechaa jiraachus ibsaniiru.
Ummannis qajeelfamaa fi gorsa dhaabbilee fayyaa fi ogeeyyiin darbu fudhachuun vaayrasicha ittisuuf ga'ee isaa ba'uu akka qabu waamicha dhiyeessaniiru.
Manni Maree Bulchiinsa Mootummaa naannoo Hararii weerara Vaayirasii koroonaa ittisuuf murteewwan addaddaa dabarse.
Hojjettoonni qaama miidhamtoota dhaabbilee mootummaa hundi, hojjettoonni umriin isaanii waggaa 50 ol ta'e, haadholiin ulfaa, haawwan hoosisan, hojjettoonni dhibeewwan biroo dabalataa qaban, hojjettoonni mootummaa magaaladhaan ala baadiyyaadhaa deddeebi'anii hojjetan, eeyyamaan mana mana isaanii akka turan murteessera.
Walga'iiwwan kamuu dhoorkamuu beeksisee, dirqama yoo ta'e namoota 15 kan hin caallen walirraa fageenya meetira 1n gaggeeffamuu mala jedhan.
Manneen dhugaatii namoonni itti heddummaatan, manneen dhiichisa halkanii fi dhaabbilee walfakkaatoo biroo banuun tajaajila laachun dhoorkadha.
Dhaabbileen fayyaa kamuu namoota ciisanii yaalamaniif wallaanaa tokkoo ol eeyyamuu hin danda'u.
Iddoowwan ispoortii, sochii qaamaa, iddoowwan daakkii bishaanii, bakkeewwan taphootaa fi bashannanaa biroo bananii tajajaila laachuunis ta'e tajajailamuun hin danda'amu.
Manneen amantaas tamsa'ina vaayrasicha ittisuuf qajeeltoowwan dhaabbileen amantaa kaa'an akka hordofan kallattiin kaa'ameera.
Dhaabbilee oomishaalee addaddaa dhoksanii fi gatii dabaluun gurguruuf yaalanirratti tarkaanfiin ni fudhamatas jedheera manni marichaa.
Lammiilee biyyoota alaa daawwii fi dhimmoota addaddaatif gara biyyaa dhufan burjaajjessuu, miidhuuf yaaluun, dhiibbaa xinsammuu irraan ga'uun gochaa yakkaa waan ta'eef akka irraa qusatamu dhaamera.
Vayrasicha ittisuu fi lubbuu baraaruuf tumsa maallaqaa taasisuun murteessaa ta'uus ibseera.
Tamsa'ina Vaayirasii koroonaa ittisuuf hoggansa damee geejibaa waliin mari'atame.
Ministirri Ministeera Geejibaa aadde Daagmaawiit Moogas tamsa'ina Vaayirasii koroonaa ittisuurratti hoggansa damee geejibaa naannolee waliin viidiyoo koonfaransiidhan mari'ataniiru.
Vaayrasicha ittisuuf jalqabbiin nananoleen damee geejibaarratti hojjechaa jiran jajjabeessaa ta'uun ibsameera.
Marichaan hojiin jalqabame cimee akka itti fufu kallattiin kaa'ameera.
Manni Maree Bulchiinsa Mootummaa Naannoo Tigraay weerara Vaayirasii koroonaa ittisuuf murteewwan dabarse.
Murteen darbe weerarri Vaayirasii koroonaa miidhaa osoo hin qaqqabsiisin ittisuu kan dandeessisu jedhameera.
Kaabineen naannichaa dhimmoota jajjaboo irratti mari'achuun murteewwan dabarseera.
Murtee darberratti itti aanaan preezdaantii mootummaa naannoo Tigraay Dooktar Dabratsiyoon G/Mikaa'eel ibsa laataniiru.
Haaluma kanaan imalli magaalaadhaa gara magaalaa, baadiyyaadhaa gara baadiyyaa, baadiyyaadhaa gara magaalaa, magaaladhaa gara baadiyyaa ittifameera jedhan.
Bakkeewwan ummanni heddumminaan itti walitti qabamu, bakkeewwan gabaa, cidhi, tazkaaraa fi kanneen kanneenin walfakkaatan, wiirtuuwwan gabaa, dhaabbileen daldalaa, iddoowwan bashannanaa, manneen jimaa, manneen dhiichisa halkanii, taphoonni kubbaa miillaa fi kanneen biroon guutummaan ittifamaniiru.
Hojjettoonni ulfii fi haawwan hoosisan, hojjettoonni sooroma ba'uu ga'an, dhibeewwan biroo kan qaban mana taa'anii akka hojjetan kallattiin kaa'ameera jedhan.
Walga'iiwwan naannichaa kamuu ittifamaniiru.
Dhaabbileen tajaajila mootummaa laatan qajeelfama baafataniin hojiirra kan oolchan ta'a.
Sakreetaariyaatiin naannicha guutummaan to'atus hundaa'uu beeksisaniiru.
Murtichi har'aa jalqabee guyyootii 15f hojiirra kan oolu ta'a.
Vaayirasii koroonaa ittisuuf duursinee qophaa'uu fi qajeelfamoota mamii malee hojiirra oolchuu qabna jedhan muummee ministiraa Dooktar Abiy Ahimad.
Dooktar Abiy ergaa isaanitiin hawaasni idil addunyaa kooviid 19 maal geessisuu akka danda'u, mirkanaan dubbachuu hin dandeenye jedhaniiru.
Kanaaf haalicha dandamannee rakkinicha injifannoodhan keessa darbuuf duursanii qophaa'uu fi qajeelfamoota mamii malee raawwachuun barbaachisaadha jedhan.
Haalli hamaa inni dhumaa yoo gahellee qophoofnee turuun keenya gaaga'amasaa ni hir'isaan dhaaman.
Kanaafis kaleessa Koreen Deeggarsa Walittiqabduu Biyyoolessaa adeemsa walitti qabuu maallaqaa fi dhiheessiiwwan kan biroo barbaachisan qindeessu hundaa'uu ibsan.
Sadarkaa federaalaatti giddugaloonni itti adda baasanii hordofan, adda baasanii tursanii fi wal'aanan qophaa'aniiru.
Kan itti aanu galteewwan isaan barbaachisan akka guutamaniif gochuudha jedhan muummee ministiraa karaa fuula Feesbuukii isaanitiin.
Mootummoonni naannolees qophii walfakkaatu gochuu itti fufu; yeroo kanatti naasuu, sodaa fi dhiphachuu keessaa baanee galteewwan qabnu hunda walitti qabuudhan gara Koree Deggarsa Biyyoolessaatti fiduudhan gumaacha haa goonun waamicha dhiyeessaniiru.
Maallaqa buusuuf akka dandeenyuf lakkoofsonni herreegaa baankii fi sirni ergaa gabaabaa qophaa'aniiru.
Qonnaan bultoonni ciccimoonii fi oomishtoonni nyaataas dhiheessii nyaataa arjoomuu akka danda'an baankiin nyaataas qophaa'aa jira.
Hojiin shaqaxoota barbaachisan lammiilee keenya caalaatti saaxilamaniif qopheessuu akkuma jirutti ta'ee, giddugaleeyyiin itti adda baasanii hordofan, adda baasanii tursanii fi wal'aananiif meeshaalee barbaachisan guutuunis nurraa eegama jedhan.
Yeroo gidiraan numuudatu waloodhan akka itti duullu hojiidhan haa agarsiifnun waamicha dhiyeessaniiru.
Mana keenya waloo Itoophiyaa jennee waamnuf tokkoon tokkoon keenya gumaachuuf itti gaafatamummaa qabnas jedhaniiru muummee ministiraa.
Biyyoonni Miseensa Mootummoota Misoomaa Baha Afrikaa tatamsa'ina Vaayirasii koroonaa ittisuuf waliigaluu Muummeen Ministiraa FDRI Abiy Ahimad beeksisan.
Muummeen Ministiraa FDRI Abiy Ahimad Biyyoonni Miseensa Mootummoota Misoomaa Baha Afrikaa akka murna tokkootti tatamsa'ina #COVID-19 ittisuu fi gaaga'ama Vaayrasichi diinagdeerraan ga'uu danda'u dandamachuuf shoora hogganummaa ijoo ta'e taphachuu akka danda'an ibsaniiru.
Muummeen Ministiraa FDRI Abiy Ahimad hoggantoota naannichaa waliin haala tatamsa'ina vaayrasichaa ittisuun danda'amurratti bilbilaan marii taasisaniiru.
Hoggantoonni kunneen qormaata qunnamuuf deebii barbaachisu laachuuf qindoominaa fi walitti dhiyeenyaan hojjechuuf waliigaluu isaanii Muummeen Ministiraa FDRI Abiy Ahimad fuula feesbuukii isaaniin ibsaniiru.
Waliigatee fi irree tokkoon fedhii naannichaa eegsisuuf hoggantoonni qindoominaan hojjennaan galma ga'uun ni danda'ama jedhan.
Vaayirasii koroonaa ittisuuf Waldaan Akkasiyoonii Baankii Hibratii fi Inshuraansiin Hibrat deegarsa maallaqaa taasisan.
Vaayirasii koroonaa ittisuu fi hubannoo uumuuf kan oolu Waldaan Akkasiyoonii Baankii Hibrat Birrii miiloyoona 5 fi Inshuraansiin Hibrat ammoo Birrii miiliyoona 3 deegarsa taasisaniiru.
Deegarsa kana Ministir deettaan Ministeera Fayyaa Dooktar Darajjee Dhugumaan ministeericha bakka bu'uun fudhachuu isaanii ibsameera.
Abbaan Alangee Waliigalaa Federaalaa himanni namoota 39 akka adda citu murteesse.
Weerara Vaayirasii koroonaa ittisuuf kaleessa Bitootessa 16,2012 himanni isaanii kan adda citeefin dabalata, yakkoota addaddaatin himannaan irratti banamee dhimmi isaanii mana murtiitin ilaallamaa kan ture namoota 39f himanni isaanii akka adda cituuf murtaa'era.
Waliigalaan namoonni 4084 dhiifamaan akka ba'anii fi himanni isaanii akka adda cituuf taasifamuu abbaan alangichaa beeksiseera.
Vaayirasii koroonaa ittisuuf qajeelfamoota hojiirra oolchuurratti baay'etu nu hafa jedhan Pireezedaantiin FDRI Saahilawarq Zawdeen.
Pireezedaanti Saahilawarq vaayrasicha ittisuurratti hawaasa magaalaa Finfinneerratti waan taajjaban karaa fuula Twiitara isaanitiin ifoomsaniiru.
Pireezedaanti Saahilawarq magaalaa Finfinnee keessa deddeemanii ilaaluu isaanii fi qajeelfamoota ittisaa kaa'aman hojiirra oolchuurratti hojii bal'aan akka hafu ibsaniiru.
Vaayirasiin nutti siqu hin jiru osoo jedhanuu waan ta'an argaa jirra.
Kanaaf of dagachuun barbaachisaa miti jedhan.Qorannoon bal'inaan waan hin taasifamneef odeeffannoo qabatamaa waan hundarratti hin qabnu; ittisaaf qindoomnee qophaa'uu fi hojjechuu qabna jedhaniiru.
Manni Amantaa Ortodoksii Itiyoophiyaa dhaabbiileen mana amantichaa yeroof tajaajila akka dhaabaan murteessuu beeksise.
Qulqulluun Siinoodoos walga'ii har'a gaggeesseen tattaaffii tatamsa'ina Vaayirasii koroonaa ittisuuf godhamu deeggaruuf jecha dhaabbileen mana amantichaa yeroof tajaajila akka dhaabaan murteessera.
Haaluma kanaan mana lubummaa walii gala eegalee manneen godaambaa hundi akka cufaman murtaa'era.
Akkasumas koolleejjoonni Afuuraa, oolmaan daa'immanii, manneen barumsaa olaanoon, wiirtuuwwan leenjii lubootaa fi Yuunvarsiitiwwan afuuraa akka cufaman murtaa'uu isaa ibsameera.
Dabalataan waajjira waliigalaa Paatrayaarikii eegalee hanga waajjiraalee lallabaa gadiitti hojjettoota murteessoo ta'anii ala kannee biroo hundi mana taa'anii hojii akka raawwatan murtaa'era.
Vaayirasiin noovil koornoo Itiyoophiyaatti miidhaa akka hin qaqqabbsiisne hojiin ittisaa fi to'annoo hojjetamaa jiraachuu Inistiitiyuutiin Fayyaa Hawaasaa Itiyoophiyaa beeksise.
Hojiin ho'ina qaamaa imaltootaa Buufata Xiyyaaraa Idil Addunyaa Booleetti adda baasuu eegalamuu Inistiitiyuutiin Fayyaa Hawaasaa Itiyoophiyaa beeksise.
Imaltoota gara Itiyoophiyaa seenaniif tajaajilli ho'ina qaamaa adda baasuu laatamuu eegaluu inistiitiyuutichatti ibsa har'a laaten beeksiseera.
Dhaabbanni Fayyaa Addunyaa Vaayirasiin noovil koornoo Muddee 21,2012 eegalee Chaayinaa naannoo Wuhaanitti mudachuusaa ifoomsera.
Sanaan boodas dhaabbatichi of eeggannaan akka taasifamu dhaamera.
Inistiitiyuutichi naannolee fi dhaabbileen qooda fudhattootaa ittisaa fi to'annichaaf qophii akka taasisan hojjechaan jira jedhameera.
Amma har'a Amajjii 15,2012tti waliigalaan namoonni 581 Vaayirasichaan qabamuun gabaafameera.
Namoonni 571 Chaayinaa qofarraa kan gabaafaman yoo ta'u, kanneen keessaa 26 lubbuun isaanii darbeera.
Akka ibsa Dhaabbata Faayyaa Addunyaatti Vaayirasiin koroonaa vaayirasii bifa utaalloo yoo ta'u, utaalloo sadarkaa xiqqaarraa hanga miidhaa cimaa qaqqabsiisuu malutti vaayreesii babal'achuu danda'udha.
Vaayirasiin kun namaa fi bineeldota gidduutti kan daddarbudha.
Fakkeenyaaf Vaayirasiin SARS adurreerraa gara namaatti darba jedhameet amanama.
Vaayirasiin MERS ammoo gaalarraa gara namaatti kan darbudha.Koroonaa vaayiras jechi jedhu jecha Laatiinii "Koroonaa" jedhurra kan dhufedha.
Chaayinaan bulchiinsa Wiihaanitti guyyoota 6 keessaatti Hospitaala sadarkaa eeggate ijaartee xumuruuf akka ta'e beeksiifte.
Hospitaalli kun dhibee Vaayirasii koronaa yaaluuf kan tajaajilu jedhameera.
Hospitaalli guyyoota 6 keessatti ijaarramuuf jedhu kun siree ciisichaa kuma 1 ol ofkeessaa qaba.
Hospitaalichi lafa hektaara kuma 25 irratti kan ijaarramu yoo ta'u hojiin bu'ura baasuu eegalameera.
Hospitaalli 2ffaan walakkaa baatii keessatti ijaarramee xumuramu kan biroos magaalicha keessatti eegalamuuf qophii irra kan jiru yoo ta'u, dhukkubsatoota kuma 1 fi 300 ol yeroo tokkotti keessummeessuu danda'a jedhameera.
Akka ragaan Komishinii Fayyaa Biyyaaleessa Chaayinaa mul'isutti Vaayirasiin Koroonaa bulchiinsa Wiihaan keessatti erga muul'atee namoota kuma 2 dhibichaan qabaman keessaa namoonni 56 du'aniiru.
Chaayinaatti sababa dhibee kanaan Hoteeloonni idila addunyaa 443 tajaajial dhaabaniiru.
Turistoonni miiliyoonaan lakkawwaman imala gara Chaayinaatti taasisan haqaniiru.
Guddina Diinagdee Chaayinaa keessaa hawwanni Turizimii % 11 qooda qaba.
Bara Faranjootaa 2018 keessa qofa Turistoonni miiliyoonni 62.9 Chaayinaa daawwataniiru.
Chaayinaatti hawwanni turizimii namoota miiliyoona 29 oliif carraa hojii uumee jira.
Chaayinaatti koronaavaayirasiin hanga ammaatti lubbuu namootaa 41 darbe.
Addunyaan waa'ee vaayirasii kanaa yaaddoo keessa seenuun, biyyoonni garagaraa ofeeggannoo taasisaa jiru.
Itiyoophiyaattis imaltoota biyya Chaayinaarraa dhufan irratti Buufata Xiyyaaraa idil addunyaa Booletti qorannoon taasifamu guyyootaan dura â€“ Amajjii 13 bara 2012 eegalameera.
Inistitiyuutin Fayyaa Hawaasaa Itoophiyaa dhimma vaayirasichaarratti ibsa Jimaata kenneen, "Dhimmicha of eeggannoon hordofaa turuu ibse.
Biyya keenyaaf haalli sodaachisaan tahe hin jiru jedheera.
Daayrektarri olaanaa Institiyuutichaa Dooktar Eebbaa Abaata, " Namootni dhimmicharratti odeeffannoo barbaadan sarara bilbilaa 8335 irratti bilbiluun odeeffannoo argachuu danda'u ," jedhaniiru.
Vaayrasichi yeroo ammaa kana biyyoota 10 keessatti kan uumame yoota'u, kanneen keessaa baayyinaan biyyoota Eshiyaadha.
Bu'uuruma kanaan Ameerikaa, Faransaay, Jaappaan, Taaylaand, Kooriyaa Kibbaa, Awustaaliyaa, Maalezhiyaa fi biyyoota biroo keessatti uumamu himameera.
Chayinaatti hanga ammaatti vaayirasichaan lubbuun namoota 41 yoo darbu, namoonni kuma 1fi 300 ta'an ammoo vaayirasichaan qabamaniiru.
Iraan namicha seeraan ala baala sammuu namaa adoochu seeraan daddabarsu fannifamee akka du'u itti murteessun ishee dhaga'ame.
Naachichi kun galaana idila addunyaa irraan qoricha sammuu namaa adoochan toonii 100 dabarsaa osoo jiru too'atame.
Namtichi Naacha galoo gaalaanaa jedhamuun beekkamu umuri isaa waggaa 36tti adabbiin akka du'u itti murtaa'ee jira.
Sadarkaa idila addunyaattis qoricha sammuu namaa adoochaan daddabarsuun du'aan ni adabsiisa.
Namichi kun qoricha sammuu adoochaan hammaan guddaa fi neet woorkii baayy'ee hamaa ta'een Iraanii fi naannicha keessa daddabarsaa turuu isaa abbaan alangaa biyyattii Koonyaa Hormoozgan Alii Saalehiin himaniiru.
Miseensonni garee hojii seeraan alaa irratti bobba'anii aragaman biroos hidhaa cimaa waggaa shanii fi adabbii cimaa biroon adabamaniiru.
Gareen yakkamtootaa qoricha sammuu namaa adoochaan sochoosan kunneen maallaqa seeraan alaa daddabarsuu keessattis kan hirmaataan ta'uu ibsameera.
Iraan waggaa waggaan hidhamtoota hedduu ajjeechaan adabdi.
Akka ragaan Amiinist Internaashinaalii argame agarsiisuutti biyyattiin bara Faranjootaa 2018 keessa qofa namoota 253 du'aan adabdee jirti.
Daayreektarri olaanaan Dhaabbata Fayyaa Idil Addunyaa Dooktar Teediroos Adihaanoom Beejiing imalufi.
Dooktar Teediroos Adihaanoom dhimma weerara Vaayirasii haaraa Koroonaa vaayras Chaayinatti uumameerratti mari'achuuf Beejiing akka imalan ibsaniiru.
Dooktar Teediroos vaayraasicha ittisuuf hoggantoota hojii mootummaa Chaayinaa fi ogeessota fayyaa waliin ni mari'atu.
Daayreektarichi biyyattin carraaqqi vaayrasicha ittisuu taasifte gargaaruu fi dhimmoota waqtawaarratti ni mari'atu.
Weerara Koroonaa Vaayirasichaan hanga ammatti lubbuu namoota 80 yoo darbu, Chaayinaan alatti biyyoota 12 keessatti vaayrasichi muldhateera.
Lammiilee Itiyoophiyaa Chaayinaatti argamaniif Vaayirasii kooroonan akka hin saaxilamneef hordooffin taasifamaafi jiraachuu ibsame.
Lammiilee Itiyoophiyaa Yuunivarsitii Chaayinaatti barataan vaayraasii kooronaaf akka hin saaxilamneef imbaasiin FDRI Chaayinaatti argamuu qama ilaallatuu waliin hojjeechaa jiraachuu beeksiseera.
Gabaasa hanga guyyaa har'atti jiruun lammiileen Itiyoophiyaa Yuunivarsitii Chaayinaatti baratan Vaayirasichaan walqabate rakkoon tokkoollee akka isaan hin mudanne waajjirri dubbi himaan ministeera dhimma ala imbaasicha wabeeffachuun beeksiseera.
Keessumayyuu bakka kooroonaa vaayraasiin itti argame bulchinsaa Hubeey magaalaa Wuuhaanitti lammiileen Itiyoophiyaa 300 barumsaa hordoofaa jiraatanis, rakkoon tokkollee akka isaan hin mudanne imbaasichii hojjeecha jiraachuu beeksiseera.
Tatamsa'innii vaayraasichaa Chaayinaan alattii biyyootaa garagaaraa keessaatti akka muldhacha jiraachuu ragaan waajjiricharra argame ni muldhisa.
Guyyaan dhibee Qurcii addunyaa 21ffaan har'a kabajameera.
Guyyaan dhibee Qurcii addunyaa 21ffaan kun mata duree â€˜tajaajila jaalalaa fi dhugaa hunda galeessa ta'e laachuun hawaasa dhibee Qurcii irraa bilisa ta'e yaa uumnu' jedhuun kabajameera.
Ayyaanicha irratti ministir deettaan Ministeera Fayyaa Dooktar Liyaa Taaddasaa dabalatee, bakka buutoonni waajjira muummee ministiraa, dhaabbileen waammamoo fi itti gaafatamtoonnii dhimma hawaasummaa fi hojjetaa argamaniiru.
Qophicha irratti barreeffamni qorannoo dhiyaachuun mariin paanaalii gaggeeffamuu isaa ragaan Ministeera Fayyaa argame ni mul'isa.
Itiyoophiyaatti namoonni Vaayirasii koronaan shakkaman qorannoo biyyaa keessan bilisa ta'uun isaanii ibsameera.
Itiyoophiyaatti namoonni Vaayirasii koronaan shakkaman qorannoo biyyaa keessan bilisa ta'uun isaanii kan ibsame yoo ta'u, qorannoo dabalataaf saamudni shakkamtoota Afrikaa Kibbatti ergameera.
Itiyoophiyaatti namoota Vaayirasii Chaayinaatti muul'ate; koroonaan shakkaman 4f hordoffiin fayyaa taasifamaa jira jedhameera.
Inistiitiyuutiin Fayyaa Hawaasaa Itiyoophiyaa fi Ministeerri Fayyaa FDRI ibsa waloo laataniin namoota Vaayirasichaan shakkaman 4f hordoffiin taasifamaaf jira.
Samuudaan shakkamtootaa Afrikaa Kibbaatti qorannoof ergameera.
Shakkamtoonni hordoffiif kwaaraantiinii Bulee Xaafaa galfamaniiru.
Shakkamtoonni kanneen yuunvarsiitii Chaayinaa Wuhaan jiru keessatti kan baratan yoo ta'an, tokkoon isaaniirratti mallattoon qufaa fakkaatu waan muul'ateef, sadan isa waliin jiraniifis hordoffiin kwaaraantiinii taasifamaa jira.
Shakkamuun ala hundi isaanitii nagaa ta'uun ibsichaan eerameera.
Samuudaan isaanii biyya keessatti ilaallamee fayyaa ta'uun isaanii kan mirkanaa'e yammuu ta'u, qorannoo dabalataatif gara Afrikaa Kibbaa ergameera.
Gareen ittisaa fi to'annoo weerara Vaayirasii koroonaa Ministeera Fayyaa FDRItin duurfamu hundaa'ee hojjechaa jira.
Garichaanis Bulchiinsi Magaalaa Finfinnee, Daandiin Qilleensaa Itiyoophiyaa, Ministeerri Dhimma Alaa FDRI, Poolisiin Federaalaa, Fannoo Diimaa, Ministeerri Aadaa fi Tuuriizimii, Immiigreeshinii fi qooda fudhattoonni biroon hammatamaniiru.
Daayreektar janaraalli Dhaabbata Fayyaa Addunyaa Dooktar Teediroos Adihaanoom preezdaantii Chaayinaa Zhii Jiin Piing waliin mari'atan.
Dabalataan Dooktar Teediroos ministira Dhimma Alaa Chaayinaa fi gorsaa biyyattii Waang Yii waliin mari'ataniiru.
Dooktar Teediroos wayita Chaayinaa daawwachaa jiranitti preezdaantii Chaayinaa Zhii Jiin Piingii fi ministira Dhimma Alaa Chaayinaa fi gorsaa biyyattii Waang Yii waliin Beejiingitti kan mari'atan.
Dooktar Teediroos Chaayinaan weerara dhibee ittisuu fi to'achuu keessatti dandeettii olaanaa akka qabdu ibsaniiru.
Chaayinaan muuxannoo kanaan dura dhibee ittisuu fi to'achuurratti qabduun, Vaayirasii nooval koroonaarrattis irra deebiin ni agarsiisti jedhan.
Mootummaan Chaayinaa ittisaa fi to'annaa vaayrasichaarratti hojiin hojjechaa jiru jajjabeessaa ta'uu kan ibsan Dooktar Teediroos, dhaabbanni isaanii fi hawaasni addunyaa tumsuuf qophii ta'uu ifoomsaniiru.
Ministirichi gama isaanitiin mootummaan isaanii weerara vaayrasichaa ittisuu fi to'achuuf dandeettii fi ga'umsa amansiisaa akka qabu ibsaniiru.
Chaayinaan talaallii vaayrasi koroonaa ittisu ariitiin qopheessufi.
Projaktiin talaallii mRNA vaayrasi koronaarratti xiyyeefate ariitiin xumuramuu hospitaalli Yuunvarsiiti Toongiji beeksise.
Talaallichi tumsa dhaabbata Sterminaa Teerapiyutiksii fi hospitaalichan qophaa'e jedhame.
Hoji gaggeessaa olaanaan Dhaabbata Sterminaa Teerapiyutiksii Li Hangiweey akka ibsanitti teeknooloojiin haaraan mRNA fi adeemsa jalqabaa bu'uura godhachuun saamuda talaallichaa oomishuuf guyya 40 fudhate jedhan.
Saamudni yaaliif erga ergamee boodde hanga danda'ametti ariitidhaan buufatalee fayyaa ni dhaqaba jedhameera.
Ruwaandaan iddoolee bookeen busaa itti wal horan irratti xiyyaara nama maleessan keemikaala farra busaa biifuu eegalte.
Xiyyaaronni nama maleessi/dirooNiiwuwan/ kunneen keemikaala farra ilbiisotaa liitira 10 qabachuu akka danda'an itti gaafatamaan Giddugala Baayoomeedikaalii Ruwaandaa ibsaniiru.
Hojiilee ittisa dhibee busaa hojjetamaa jiru xiyyaaronni kunneen caalmaatti milkeessuuf shoora olaanaa qabaachuu ibsaniiru.
Hojiin keemikaala biifuu amma gaggeeffamaa jiru kun bookeewwan busaa madda isaanii irraa gogsuuf akka ta'e itti gaafatamichi dubbataniiru.
Akka ragaan giddugala baayoomeedikaalii Ruwaandaa ibsutti bara Faranjootaa 2018 fi 2019 keessa qofa lammiileen Ruwaandaa miiliyoonni 2.9 dhibee busaatin qabamaniiru.
Chaayinaatti ijaarsi Hospitaala Ispeeshaalaayizdii Vaayirasii Koroonaa namoota kuma 1 ol keessummeessuu danda'u guyyoota muraasa keessatti xumura irra ga'eera.
Hospitaallii kun guyyoota muraasa keessatti meeshaalee barbaachisaan hunda guuttachuun tajaajilaaf qophaa'uun isaa raajii uumee jira.
Ijaarsa Hospitaalichaa guyyaa 6 keessatti xumuruuf karoorfamus hirmaannaa mootummaa fi tola ooltootaan guyyaa jedhame dursee tajaajilaaf qophaa'uu isaa ibsameera.
Hospitaalli kun lafa iIskuweer meetira kuma 25 irra kan qubate yoo ta'u, siree ciisichaa 700-1000 qaba jedhameera.
Dilbata dhufu hojii ni eegala jedhamee eeggama.
Weerara Vaayirasii kanaan hanga ammaatti namoonni kumni 6 ol yoo qabaman namoonni 132 du'aniiru.
Dhibeen kun Chaayinaan ala biyyoota garagaraatti namoota 49 irratti mul'ateera.
Holqi dheeraan baala sammuu adoochu daddabarsuuf tajaajilaa ture daangaa Ameerikaa fi Meeksikoo irratti argamu ibsame.
Daangaa Ameerikaa fi Meeksikoo irratti Holqi baala sammuu adoochu daddabarsuuf tajaajilaa ture Meetira kuma 1 fi 313 dheeratu argamuu isaa  aanga'oonni Ameerikaa ifoomsan.
Holqi kun holqa hanga ammaatti mul'atee hin beekne isa dheeraa, daandii baaburaa, boo'ii balfa dhabamsiisuu, meeshaa hoo'ina to'atu fi sarara ibsaa kan qabu ta'uu ibsameera.
Holqich magaalaa Meeksikoo Tiijuunaa fi Kaaliifoorniiyaa naannoo Saandiiyaagoo walqunnamsiisa jedhameera.
Holqa kana keessaa hanga ammaatti baalli sammuu adoochuu fi namni argame hin jiru jedhame.
Aangoonni Ameerikaa garuu gareen dhaabbata daddabarsa baala sammuu adoochaa Meeksikoo Siinaaloowaa toora sanatti socho'aa turuu isaanii dubbataniiru.
Qorattoonni Amerikaa haala waliigalaa fi qabiyyee holqichaa guyyaa kaleessaa ifoomsaniiru.
Holqichi meetira 21 gadi fageenya kan qabu yoo ta'u seentii meetira 61 bal'ina qaba jedhame.
Dhuma holqichaa ga'uuf yeroo hagamii akka fudhatu hanga ammaatti hin beekkamne jedhameera.
Magaalaa Aarbaa Mincitti baalli sammuu namaa hadoochu kuntaalli 35 ol to'atamuu poolisiin beeksise.
Baalli sammuu namaa hadoochu kun konkolaataan daddarbaa otuu jiruu to'atamuu ajajaan poolisii magaalaa Aarbaa Miinci Koomaandar Daani'eel Araggaan himaniiru.
Baalli sammuu namaa hadoochu to'atame kun qaama dhimmisaa ilaallatuun guyyaa har'aa akka gubate ragaan Waajjira Dhimmoota Koominikeeshinii Magaalaa Aarbaa Mincirra argame ni muldhisa.
Baalichi miidhaan dargaggootaa fi hawaasarraan ga'u olaanaa ta'uun lammiin hunduu gocha akka kanaa ittisuuf ga'eesaa ba'achuu akka qabu waamichi dhiyaatera.
Dhaabbileen hedduun sababii Vaayirasii koroonaatin waajjirasaanii Chaayinaa yeroof cufaa jiru.
Dhaabbanni teeknooloojii Googilii sababa Vaayirasii koronaan waajjirasaa Chaayinaatti argamu yeroof cufuu beeksise.
Googiliiiin ala dhaabbileen akka Amaazoonii fi Maaykiroosooft nageenya hojjetoota isaaniif jecha yeroof hojii akka dhaabanis ibsameera.
Hojjettoonni dhaabbata Googilii imala gara Chaayinaarraa akka of qusatanii fi kanneen Chaayinaa keessa jiran ariitiin akka ba'an dhaamera.
Torbee dabarsine dhaabbanni Feesbuukii hojjettoonni isaa gara Chaayinaa akka hin imalle akeekkachiisera.
Dabalataanis dhaabbanni Toyoottaa Jaappaan hanga baatii Faranjootaa Gurraandhala 9tti Chaayinaatti tajaajila kennuu dhaabuusaa beeksiseera.
Dhaabbanni Faransaay PSA akkasumas dhaabbanni Hoondaa fi Niisaan hojjettoota isaanii Chaayinaa keessaa baasuuf karoora qabaachuun himameera.
Itiyoophiyaanonni arfan Vaayirasii noovil koroonaan shakkamanii hordoffiin taasifamaafii ture bilisa ta'uun mirkanaa'e.
Ministeerri Fayyaa FDRI akka beeksisetti qorannaan samuudaa isaanii Afrikaa Kibbaatti ergamee ture qaqqabeera.
Samuudaan isaaniis vaayrasicharraa bilisa ta'uu isaanii mirkaneessera.
Qorannaan biyya keessatti taasifameefis bilisa ta'uu isaanii mirkaneessuu ministeerichi kanaan dura ifoomsera.
Koroonaa Vaayirasii ittisuuf imaltoota gara Itiyoophiyaa seenaniif hojiin ho'ina qaamaa adda baasuu itti fufiinsan hojjetamaa jira jedhan ministir deettaan Ministeera Fayyaa Dooktar Liyaa Taaddasaan.
Dooktar Liyaan Faanaa Broodkaastiing Koorporeet waliin turtii taasisaniin akka beeksisanitti, koroonaa Vaayirasiin biyyoota addunyaa 10tti muul'ateera.
Vaayrasichi gara Itiyoophiyaa akka hin seenne hojiin ittisaa fi to'annoo hojjetamaa jiraachuus ibsaniiru.
Kanaanis hojiin ho'ina qaama imaltoota Itiyoophiyaa seenanii adda baasuu hojjetama ajira.
Imaltoonni biyyootii vaayrasichi itti muul'atee gara Itiyoophiyaa dhufan ho'ina qaama isaanii akka ilaalchisan, odeeffannoo dhuunfaa fi miira itti dhaga'amurratti guca akka guutan taasifamaa jira jedhan Dooktar Liyaan.
Namoonni guca guutan mallattoon vaayrasichaa irratti muul'achuu baatus, bakka jiran deemamuun hordoffiin fayyaa taasifamaafii jira.
Imaltoota karaa Buufata Xiyyaaraa Idil Addunyaa Booletiin galan maraaf hojiin ho'ina qaamaa adda baasuu hojjetamaa jira.
Ho'inni qaamaa addaa kan irratti muul'ateef iddoon tursaa/kwaaraantiiniin Boolee Caffaa namoota 30 qabatu qophaa'uu fi bakka biraattis iddoon dabalataa qophaa'aa jiraachuu ibsaniiru.
Itiyoophiyaanonni Vaayirasichaan shakkaman 4 bilisa ta'an kophaatti adda baafamanii hordoffiin taasifamaafii jira.
Kanneen keessaa qufaa fi ho'inni qaamaa kan irratti muul'ate namoota lama.
Lamaan waliin waan dhufaniif qofa waliin adda baafamaniiru.
Itiyoophiyaanonni mallattoon irratti muula'chuun shakkaman amma guutumaa guututti fayyaa ta'uus ibsaniiru.
Samuudaan isaanii qorannoo dabalataatif Afrikaa Kibbaatti ergamuu ibsanii, bu'aan qorannoo isaaniis guyyootii lama keessatti kan qaqqabu ta'uu Dooktar Liyaa Taaddasaan himaniiru.
Qorannicha torbeewwan itti aanan keessa biyyyatti eegaluuf qophiin taasifamaa jiraachuus eeraniiru.Ittisaa fi to'annoo, wallaansa isaarratti ogeeyyidhaaf leenjiin hubannaa uumuu kennamaa jira.
Dhaabbanni Fayyaa Addunyaa Vaayirasiin noovil koroonaa Muddee 21,2012 eegalee Chaayinaa, bulchiinsa Wuhaanitti muul'achuu beeksiseera.
Vaayrasichi jalqaba Chaayinaatti argamuun gabaafamus, Taaylaand, Jaappaan, Ameerikaa, Awustiraaliyaa, Taaywaan, Siingaapoor, Maaleezhiyaa, Kooriyaa Kibbaa, Faransaay, Veetinaam, Neeppaal, Kaanaadaa, Kaamboodiyaa, Siriilaankaa fi Jarmanitti muul'ateera.
Chaayinaa qofatti namoonni 170 sababii vaayrasichaatin lubbuu isaanii dhabaniiru.
Namoonni Vaayirasichaan qabamanis 7,711 qaqqabuun ibsameera. Ministir deettaan Ministeera Faayyaa FDRI Dooktar Liyaa Taaddasaa, bakka bu'oota dhaabbata fayyaa addunyaa fi bakka bu'oota CDC waliin hojii qophii duraa giddugala yaala fi dursanii ittisuu Vaayirasii Nooveelii Koroonaa daawwataniiru.
Dhibeen vaayirasii koroonaa gara Itiyoophiyaa akka hin galleef dursanii ittisuu fi of eeggannoo godhamu, akkasumas hojiileen deebii balaa tasaa hojjetamaa jira.
Buufata Xiyyaaraa Boolee Idila Addunyaatti  hojiin qophii duraa hoo'ina ilaaluu fi kutaan  hordoffii yeroo daawwatameera.
Jilli kun qophii hojii giddugala of eeggannoo duraa fi  yaala dursanii ittisuu walii galaa erga daawwatee booda yaada gorsaa laateera.
Hojiin qophii duraa giddugala yaalaa kun haalaan qophaa'aa jiraachuu Dooktar Liyaan dubbachuu isaanii ragaan Ministeera Fayyaa irraa argame ni mul'isa.
Weerara dhibee Gifiraa godinaalee Oromiyaa 11fi bulchiinsoota magalotaatti baatii 6 darban keessaa mudateen lubbuu namoota 31 darbe.
Weerarichi yeroo amma kana godina wallagaa bahaa aana Nuunnu Qumbaatti bifa weeraraan baatii Fulbaanaa irraa eegalee hanga ammaatti gandoota 14 keessatti kan mudhaateera.
Sababa dhibee kanaan lubbuun namaa darbuu Itti Aanaan Itti Gaafatamaa Waajjira Eegumsa Fayyaa aannaa Nuunnuu Qumbaa obbo Makonnin Addunyaa Faanaa Broodkaasting Koorporeetitti himaniiru.
Akka aanichatti hanga yoonaatii namootni 593 dhibee kanaan kan qabaman yoo ta'u,  weererri dhibee kanaa garaa gandoota birootti akka hin dabarreef qaamolee garagaraa waliin qindoominaan hojjetamaa jiraachuu himaniiru.
Itti gaafatamaan waajjira eegumsa fayyaa godina Wallaggaa Bahaa obbo Soonaan Dassaleeny gama isaanitiin,weerarrii dhibee gifiraa kanaan dura aanaa Jimmaa Arjoo fi kiramuu keessatti mudhaaltee ture yeroo to'achuun kan danda'amee ta'uu himanii, dhibee kana to'achuuf akka godinichaatti dhaabbilee deeggersa garaa garaa waliin hojjetamaa jira jedhuniiru.
Biiroo Eegumsa Fayyaa Oromiyaatti qindeessaan garee qorannoo fi qo'annoo fayyaa hawaasaa obboo Birhaanuu Qanaatee weerarri dhibee gifiraa godinalee 11 fi bulchiinsotaa magaalaa keessatti mudhaltee yeroo ta'uu dhibee kanaannis hanga yoonatti namoonni kuma 5 ol irratti akka mul'ate ibsaniiru.
Weeraraa dhukkubichaa ittisuu fi too'achuuf duulaan talaallirratti hojjataa jirra jedhaniiru.
Maangashaa Daargee fi Kennasaa Amanteetu gabaase.Vaayirasiin koronaa â€˜sodaa fayyaa idil addunyaa' jedhamee labsame.
Daayreektarri olaanaa Dhabbata Fayya Addunyaa Dooktar Teediroos Adihaanoom ibsa kaleessa laataniin vaayrasichi idil addunyaatti sadarkaa sodaachiisaan kan labsame Chaayinaa qofatti otuu hin taane biyyoota birootti ariitiin baballachaa waan jiruufi jedhaniiru.
Dooktar Teediroos Adihaanoom Chaayinaan vaayrasicha to'achuuf carraaqqii isheen taasifte dinqisiifataniiru.
Akka ibsa isaaniitti Vaayirasiin koronaa haala ammaa kanaan biyyoota imaammataa fi sirna fayyaa dadhabaa qabanitti yoo faca'e baayyee yaaddeessaa ta'a.
Haata'uutii dhaabbatichi ka'umsa vaayrasichaa kan taate Chaayinaa dabalatee biyyoota birootif deeggarsa barbaachisaa ni taasisa jedhan.
Vaayirasii koroonaan hanga ammaatti namoonni 213 yoo du'an namoonni kum 9 ol Vaayirasichaan qabamaniiru.
Vaayrasichi biyyoota kudha saddeetitti akka tamsa'e beekkameera.
Ministeerri Fayyaa FDRI biirolee eeggumsa fayyaa naannolee fi bulchiinsa magaalootaatif ambulaansota 700 ol deeggarsaan laachuu beeksise.
Bara baajataa 2012tti marsaa sadiin ambulaansota kuma 1 fi 857 Birrii biiliyoona 2.5 oliin bituun, biirolee eeggumsa fayyaa naannoolee fi bulchiinsota magaalootaatif raabsuf karoorfameet ture.
Haaluma kanaan marsaa 2ffaatin ambulaansonni 700 ol kennamuu daayreektarri bulchiinsa qabeenyaa fi tajaajila waliigalaa ministeerichaa obbo Iskindir Laaqaw ibsaniiru.
Tajaajila yaala fayyaa haadholii fi daa'immanii fooyyessuu keessatti ambulaansonni kunneen shoora olaanaa qabaachuu ibsaniiru.
Deeggarsichi yeroo itti aanu keessas kan itti fufu yoo ta'u, kaayyoo barbaadamaniif qofa ooluu akka qaban qaamoleen dhimmichi illaallatu hundi ga'ee isaanii ba'uu akka qaban hubachiisuu isaanii ragaan miniteericharraa argame ni agarsiisa.
Tatamsa'inni Vaayirasii koroonaa Afrikaatti ariitiin itti fufeera.
Ardii Afrikaatti namoonni Vaayirasii koroonaan qabaman kuma 3 ta'aniiru.
Namoonni 70 ol du'aniiru.
Afrikaan kibbaa ammoo biyya daraan miidhamaa jirtuudha jedhame.
Addunyaarratti namoonni kumni dhibbi 5 fi kumni 32 fi 788 dhibee kanaan qabamuu isaanii ibsameera.
Ameerikaatti qofa namoonni kumni 85 fi 991 qabamaniiru.
Hanga sa'aa kanaatti waliigala namoonni kumni 24 fi 77 kan du'an yoo ta'u, namoonni kumni dhibbi 1 fi kumni 22 fi 672 ammoo dhibicharraa dandamataniiru jedhame.
Biyyoota dhibeen kun keessatti muul'ate keessaa Xaaliyaanitti namoonni kumni 8 fi 215, Ispeenitti namoonni kumni 4 fi 365, Chaayinaatti namoonni kumni 3 fi 292 du'uun sadarkaa duraatti argamu.
Naannoo Oromiyaa magaalaa Adaamaatti namni Vaayirasii koroonaan qabame tokko argamuu koreen taaksi foorsii naannichaa beeksise.
Namoonni isa waliin tuttuqaa qaban 24 iddoo tursiisa addaa galuu isaanii ibsameera.
Koreen kun dagannaan hawaasa bira jiru yaachisaa ta'uu isaa beeksiseera.
Namni kun Itiyoophiyaatti namoota Vaayirasii koroonaan qabaman 13ffaa ta'uu isaa ibsameera.
Itiyoophiyaatti namoonni Vaayirasii koroonaan qabaman 16 ga'an.
Guyyaa har'aa namoonni 4 Vaayirasichaan dabalataan qabamuu isaanii Inistiityuutii Fayyaa Hawaasaa Itiyoophiyaa beeksisera.
Lammii Itiyoophiyaa umrii waggaa 61 jiraataa magaalaa Adaamaa yoo ta'u namoota alaa dhufan waliin tuttuqaa nama qabuu dha.
Lammii Itiyoophiyaa umrii waggaa 28 kan taate Isiraa'eelii kan dhufte.
Lammii Itiyoophiyaa umrii wagaa 24 kan taate namoota kanaan dura qabaman waliin tuttuqaa kanqabdu.
Lammii Mooriisheet umrii waggaa 72 Koongoo Braazaaviilii kan dhufeedha jedhame.
Namoonni kunneen iddoo tursiisa addaa keessa galuun hordoffiin taasifamaafii kan jiru yoo ta'u, namoota isaan waliin tuttuqaa qaban 37f hordoffiin taasifamaa jiraachuu ragaan Inistiityuutii Fayyaa Hawaasaa Itiyoophiyarraa argame ni muul'isa.
Namoota qajeelfama mootummaan Vaayirasii koroonaa ittisuuf baase hojiirra hin oolchinerratti tarkaanfii kan fudhatu ta'uu Poolisiin Feedaraalaa beeksisse.
Lammiileen biyyattii Vaayirasii koronaa ittisuuf harka wal fuudhuu, waldhungachuu, waltajjii gaggeessuu, fageenya ofii eeggachuu fi tuttuqaa biroorraa akka of qusatan qajeelfamni ba'us hojiitti hiikkamaa akka hin jirre Koomiishinarri Koomishinii Poolisii Federaalaa Jeneraal Indashaaw Xaasaw ibsaniiru.
Poolisiin Federaalaa namoota qajeelfama kana hojiirra hin oolchinerratti guyyaa har'aa egalee tarkaanfii barbaachisu kan fudhatu ta'uu himaniiru.
Keessattuu manneen dhugaatii fi shubbisa halkaanii qajeelfamicha hojiirra hin oolchinerratti tarkaafiin kan fudhatamu ta'uu himaniiru.
Qaamoolee odeeffaannoo sobaa tatamsaasanii fi dhaabbilee sababa kanaan meeshaaleerratti daballii gatii taasisaa jiranirratis tarkaanfiin fudhatamu cimee kan itti fufu ta'uu eeraniiru.
Qaamoolee odeeffannoo sobaa tamsaasaan seeratti dhiyeessuuf hojiin ragaa sassaabuu hojjetamaa jiraachuu Komishninarichi ibsaniiru.
Koomiishinarri Koomishinii Poolisii Federaalaa Jeneraal Indashaaw Xaasaw, Poolisiin federaalaa hawaasa Vaayirasii kana irraa baraaruuf qophii barbaachisu taasisuu isaa himaniiru.
Mootummaan Vaayirasii koroonaa ittisuuf murteewwan haaraa ifoomse.
Muummeen Ministeeraa FDRI Abiy Ahimad Vaayirasii koroonaa ittisuuf koree manneen hojii garaagaraarra walitti dhufan waliin haala raawwii fi tarkaanfii fudhatamaa jirirratti viidiyoo konfaransiin mari'ataniiru.
Hanga guyyaa har'aatti namoonni dhibichaan qabaman 16 irra ga'uun isaa ariitiin tatamsa'aa jiraachuu muul'isa kan jedhan, Muummeen Ministiraa, mootummaan federaalaa tatamsa'ina isaa ittisuuf tarkaanfiiwwan garaagaraa fudhaachuurratti argama jedhan.
Mariin booda tarkaanfiiwwan fudhatamuu qaban ijoo ifoomsaniiru.
Har'aa eegalee dhaabbilee barnootaa olaanoo dabalatee manneen barnootaa hundi torbee lamaaf cufamanii akka turan.
Imaltoonni alaa gara Itiyoophiyaa dhufan Hooteeloota keessa turuuf humna hin qabne,guyyoota 15f Yuunvarsiitii Saayinsii fi Teeknooloojii Finfinnee keessa akka turan.
Iddoolee gabaa fi dhaabbilee amantaa keessatti fageenya ofii eeguun sirnaan hojiirra akka oolu.
Haalli uummamu deeggarsa dabalataa kan barbaachisu yoo ta'ee argame, ogeeyyiin fayyaa soorrama ba'anii fi barnootarra jiran dirqama biyyaaleessaaf of qopheessuu akka qaban.
Dhaabbileen meeshaalee tajaajila qaban 134 iddoo hordoffii fi tursiisa yaalaa akka ta'an adda ba'uu isaanii.
Qaala'iinsa damee Faayinaasii tasgabbeessuuf Baankiin Biyyaaleessa Baankoota liqii dhiyeessaniif Birrii Biiliyoona 15 ni kenna.
Meeshaaleenii fi galteewwan ittisa weerara Vaayirasii koroonaaf oolaan qaraxa malee bilisaan akka galan ni taasiifam.
Dhaabbilee meeshaalee fi galteewwan weerara Vaayirasii koroonaa ittisuuf oolan galchan hanqinni sharafa alaa akka hin mudanneef Baankoonni dursa akka laatan ni taasifama.
Dhaabbileen tajaajila Faayinaasii tuttuqaa maallaqaa hir'suuf jecha tajaajila kaffaltii bilbilaan akka raawwatan ni taasifama.
Dhaabbileen yaa'insa maallaqaa fooyya'a akka qabaatan, Ministeerri Galiiwwanii adeemsa taaksii dabalata galii bifa addaan akka ariifachiisu ni godhama.
Sababa weerara Vaayirasii koroonaan hanqinni dhiyeessii shaqaxootaa fi daballiin gatii hin mallee akka hin mudannee hojiin to'annoo fi hordoffii cimee kan itti fufu ta'uu Muummeen Ministiraa Abiya Ahimad ibsaniiru.
Muummeen Ministiraa Biriitaaniyaa Booriis Joonsan Vaayirasii koroonaa qabamuu isaanii ibsame.
Muummeen Ministirichaa qorannoo taasisaaniin mallattoon dhibichaa irratti muul'achuu Fuula Twiitarii isaaniin ifoomsaniiru.
Booriis Joonsan yeroo ammaa addatti of qoodanii jiraachuu isaanii beeksisaniiru.
Hojiilee mootummaa Viidiyoo konfaransiin dursaa akka jiran ibsaniiru.
Poolisiin Oromiyaa tatamsa'ina vaayirasii Koroonaa ittisuuf sosochii godhamu milkeessuuf hojjechaa jiraachuu Koomishiiniin Poolisii Oromiyaa beeksise.
Poolisiin naannichaa ummataa balaa Vaayirasii koroonaarra baraaruuf hojjechaa jira jedhame.
Qaamoolee qajeelfamaa, fi barnoota mootummaa Vaayirasii koroonaan ittisuuf baase faallesanii fi gorsa ogeeyyii fayyaa hojiirra hin oolchinerratti tarkaanfii fudhachuu eegaluu isaa Koomishiiniin Poolisii naannicha ibsa baaseen eereera.
Hubannoo ummataa cimsuun cinaatti namootaa fi dhaabbilee maal nadhideedhaan socho'uun ummata balaaf saaxilan irratti tarkaanfiin itti fufiinsaan kan fudhatamu ta'uu beeksiseera.
Komishinarri Komiishinii Gamtaa Afrikaa Muusaa Faakiin iddoo tursiisa addaa galan.
Koomishinaricha murtee kana kan fudhatan erga miseensi mana hojii isaanii Vaayirasii koroonaan qabamuu isaa mirkaanaa'e booda jedhame.
Muusaa Faakiin lammii Mooriisheet umrii waggaa 72 guyyaa har'aa Itiyoophiyaatti Vaayirasii kanaan qabamuun isaa mirkaanaa'e Waajjira Muummee gamtaa Afrikaa keessatti wal arguu isaanii Ministirri Ministeera Fayyaa FDRI Dooktar Liyaa Taaddasaan ibsaniiru.
Waajjirri Giiftii Duree meeshaalee Vaayirasii koroonaa ittisuuf ooluu fi maallaqa gumaache.
Waajjirichi meeshaalee Vaayirasii koroonaa ittisuuf ooluu fi maallaqa koree biyyoolessaa maallaqaa fi dhiyeessiiwwan biroo walitti qabuu fi Ministeera Fayyaaf laatera.
Haaluma kanaan uffata Qorraa 100, Ansoolaa 100, Firaashii 100, wiilsharii 5 fi maashinoota yaalaa 3 arjoomeera.
Waajjirichi dabalataan Birrii miiliyoona 1 kan gumaache yoo ta'u, Ministirri Ministeera Fayyaa Dooktar Liyaa Taaddasee fi walitti qabduun koree biyyoolessaa maallaqaa fi dhiyeessiiwwanii aadde Mufariyaat Kamiil Giiftii Duree Zinnaasha Taayyaachaw harkaa kennaa kana fudhataniiru.
Qoricha aadaa fi ammayyaa waliin qindeessuun Vaayirasii koroonaaf daawaan qophaa'aa jiraachuu ibsame.
Itiyoophiyaatti weerara vaayiiraasii koroonaaf qoricha aadaa fi ammayyaa waliin makuun qorannoon taasifamaa jiraachuu ifoomeera.
Ministeerri Innooveeshinii fi Teeknooloojii qoricha aadaa fi ammayaa waliin makuun qorannoon saayinsiin deeggarame taasifamaa jiru qorannoo bu'araa darbuu isaa beeksiseera.
Qorannoon bifa qindaa'een gaggeeffamaa jiru kun yeroo ammaa irra deddeebiin yaalii waan darbeef gara oomishaatti galuuf yeroo itti aanuu yaalii bineensootaa fi sakkata'iinsa Kiliinikaatti ce'uuf hojjetamaa jiraachuu ibsameera.
Dhimma kana ilaalchisee ministeerichi ibsa har'a kennameen, gosoota biqiltuu kuma 8 addunyaarratti argaman keessaa kumni 7 ol Itiyoophiyaatti kan argaman ta'uu ibseera.
Hojiin qorannoo qorichaa aadaa fi ammayyaa waliin qindeessuun gaggeeffamaa jiru cimee kan itti fufe yoo ta'u, Vaayirasii koroonaaf qorannoon daawwaa argachuuf taasifamaa jiru xiyyeeffannoon itti fufeera jedhame.
Haala amma jiruuniis abdiin gaariin muul'ataa jira jedhameera.
Barbaachi qoricha kanaa Dhaabbata Fayyaa Addunyaa fi Itiyoophiyaatti ulaagaalee qophummaa guutuun gaggeeffamaa akka jiru ibsameera.
Qophiin qoricha kanaa yeroo xumurameetti Ministeerri Fayyaa fi Ministeerri Innooveeshinii fi Teeknooloojii waliin ta'uun kan ifoomsan ta'uu himameera.
Fireehiyiwaat Safiiwtu gabaase.
Daandiin Qilleensa Itiyoophiyaa gurgurtaa tikkeetti kallattiin raawwatamu dhaabuu beeksise.
Daandiin qilleensichaa imala kamiifiyyuu gurgurtaa tikkeetti gama Intarneetii qofa kan raawwatu ta'uu ifoomseera.
Tatamsa'ina Vaayirasii koroonaa ittisuuf tarkaanfii fudhatame ta'uu himameera.
Sababa kanaan Wiixata dhufuu eegalee waajjiraaleen gurgurtaa tikkeetti hundi kan cufaman ta'uu beeksiseera.
Maamiltoonni dhaabbatichaa tajaajila barbaadaan Bilbilaa fi Baankootaan argachuu kan danda'an ta'uu ibsameera.
Vaayirasii koroonaa ittisuuf hojmaanni iddoo hojii hojjetaa fi hojjisiisaa ifoomeera.
Tatamsa'ina Vaayirasii koroonaa ittisuuf hariiroon hojjetaa fi hojjisiisaa haala barameen itti fufuu akka hin dandeenye Ministirri Ministeera Dhimma Hojjetaa fi Hawaasummaa Dooktar Eergoogee Tasfaayee dubbataniiru.
Prootookooliin sadee har'a ifoome kunis mootummaa, Hojjisiisaa fi hojjetaa gidduutti hojiirra kan oolu ta'uu ibsaniiru.
Hojmaatichi miidhaa weerarri kun damee diinagdeerran ga'u giddugaleessa godhachuun hojiirra kan oolu ta'a jedhan.
Akkasumas weerarri Vaayirasii koroonaa miidhaa diinagdee biyyaa, dhaabbilee, hojjetaa fi hawaasummaarran ga'u hir'suuf shoora qabaachuu himaniiru.
Prootookooliin kun bakka waldaan hojjettootaa, hojjisiistoonni Indaastirii fi Pireezedaantiin Konfeedeereeshinii hojjisiiftootaa argamanitti ragga'uu isaa Dooktar Eergoogeen himaniiru.
Ministeerri Dhimma Hojjetaa fi Hawaasummaa har'aa eegalee hojiirra oolmaa isaa kan hordofu ta'a jedhameera.
Sooddoo Lamaatu gabaase.
Waajjirri Giiftii Duree meeshaalee Vaayirasii koroonaa ittisuuf ooluu fi maallaqa gumaache.
Waajjirichi meeshaalee Vaayirasii koroonaa ittisuuf ooluu fi maallaqa koree biyyoolessaa maallaqaa fi dhiyeessiiwwan biroo walitti qabuu fi Ministeera Fayyaaf laatera.
Haaluma kanaan uffata Qorraa 100, Ansoolaa 100, Firaashii 100, wiilsharii 5 fi maashinoota yaalaa 3 arjoomeera.
Waajjirichi dabalataan Birrii miiliyoona 1 kan gumaache yoo ta'u, Ministirri Ministeera Fayyaa Dooktar Liyaa Taaddasee fi walitti qabduun koree biyyoolessaa maallaqaa fi dhiyeessiiwwanii aadde Mufariyaat Kamiil Giiftii Duree Zinnaasha Taayyaachaw harkaa kennaa kana fudhataniiru.
Fireehiyiwaat Safiiwitu gabaase Guyyaa har'aa sa'aatii 12 keessatti dhibeen COVID-19 namoota kuma 33 fi 481 keessatti argamuu ibsame.
Ganama har'aa addunyaarratti namoonni kumni dhibbi 5 fi kumni 32 fi 788 dhibee kanaan qabamuu isaanii gabaafamee ture.
Sa'aatii ammaa kanatti ammoo addunyaarratti namoonni dhibee kanaan qabaman kuma dhibba 5 fi kuma 66 fi 5269 irra ga'eera.
Namoonni du'an ammoo kuma 26 fi 369 ta'eera.Ameerikaa, Xaaliyaanii, Ispeenii fi Jarmanitti ariitii hammaatan tatamsa'aa jiraachuu ibsameera.
Xaaliyaanitti guyyaa har'aa namoonni 919, Ispeeniitti ammoo namoonni 769 du'uu isaanii ibsameera.
Ameerikaatti namoonni dhibichaan qabaman kuma 92 fi 932 ga'aniiru.
Biriitaaniyaatti guyyaa har'aa Muummeen Ministiraa biyyattii fi Ministirri Fayyaa biyyattii dhibichaan qabamuutti himame.
Ardii Afrikaatti ammoo Afrikaa Kibbaatti namoonni qabaman kuma 1 ol ga'eera jedhame.
Sababa kanaan biyyoonni addunyaa hedduun karra erga cufatanii bubbuleera.
Biriitaaniyaan namoota qajeelfamaa fi ajaja vaayrasicha ittisuuf ba'e darban irratti tarkaanfii hammaataa fudhachuu eegalteerti.
Poolisiin biyyatti guyyaa har'aa nama qajeelfama sochii daangeessuu cabsuun daandirratti argame tokko raraasan tarkaanfii irratti fudhataniiru jedhame.
Afrikaatti ammoo Ugaaddaan tarkaanfii fudhattu cimsee jirti jedhame.
Itiyoophiyaatti namoota Vaayirasii koroonaan qabaman keessaa tokko guutumaan guutuutti fayyuu isaa himame.
Itiyoophiyaatti namoota Vaayirasii koroonaan qabaman 16n keessaa tokko guutumaan guutuutti fayyuu isaa Ministirri Ministeera Fayyaa FDRI Dooktar Liyaa Taaddasaan beeksisan.
Dooktar Liyaan Fuula Feesbuukii isaaniin akka ibsanitti yeroo ammaa waliigala namoonni dhibichaan qabaman 13 iddoo yaala addaatti hordoffiirra jiraachuu himaniiru.
Namoonni dhibichaan qabamanii iddoo tursiisa addaa keessa jiran hundi isaanii haala gaarirra akka jiranis Dooktar Liyaan ibsaniiru .
Itiyoophiyaatti namoota dhibichaan qabaman 16n keessa lammiileen Jaappaan lama gara biyya isaanii deebi'uun isaanii kan yaadatamuudha.
Injiinar Taakkalaa Uumaan iddoolee garaagaraarra naanna'uun jiraattootaaf mala ittisa dhibee COVID-19 irratti hubannoo uumaa jiru.
Keessattuu iddoolee namoonni itti heddumatuutti argamuun of eeggannoo godhamuu qaburratti hubannoo kennaa jiru jedhame.
Injiinar Taakkalaan guyyaa har'aa naannoo Markaatoo, Maganaanyaa fi buufata kuduraa fi muduraatti argamuun of eeggannoo godhamuu qabuurratti hubannoo uumaa akka jiran ragaan Waajjira Kaantibaa magaalaa Finfinneerraa argame ni muul'isa.
Afrikaatti namoota dhibee COVID-19n qabaman kuma 3 fi 924 keessaa namoonni 117 du'uu isaanii Giddugalli Ittisaa fi To'annoo dhibee Afrikaa beeksise.
Dhibichi biyyoota Afrikaa 46 keessatti muul'achuu isaa giddugalichi ifoomseera.
Haalli tatamsa'ina dhibichaa biyyaa biyyatti garaagarummaa qabaachuu kan eere giddugalichi ,Afrikaa Kibbaatti namoonni kumni 1 fi 170, Gibtsitti namoonni 495, Aljeeriyaatti namoonni 409, akkasumas Moorookootti namoonni 275 dhibichaan qabamuu isaanii ibseera.
Waliigala namoota dhibichaan qabaman keessaa namoonni 276 dandamachuu isaanii itti aanaan daayreektara giddugalichaa Ahimad Oogweel himaniiru.
Addunyaarrati hanga ammaatti namoota kuma dhibba 6 fi kuma 18 fi 43 qabaman keessaa nmoonni kumni 28 fi 823 du'aniiru jedhame.
Namoonni kumni dhibbi 1 fi kumni 35 fi 736 ammoo dhibicharraa dandamataniiru.
Sa'aatii 24 keessatti namoonni kumni 82 ol dhibee kanaan qabamaniiru jedhame.
Ameerikaatti qofa namoonni kumni dhibbi 1 fi kumni 4 fi 865 dhibichaan qabamaniiru.
Hordoffiin dhibee COVID -19 namoota kuma 2 fi 90f taasifamaa ture mallattoon dhibichaa waan irratti hin muul'anneef adda cituu isaa himame.
Namoota kuma 2 fi 90f iddoo tursiisa addaatti guyyoota 14f hordoffiin taasifamaafii ture mallattoo dhibichaarraa bilisa ta'uu isaanii Inistiityuutiin Fayyaa Hawaasaa Itiyoophiyaa ifoomseera.
Inistiityuutichi imaltoonni alaa galan 636 iddoo tursiisa addaatti guyyoota 14f hordoffiin taasifmaafii akka jiru ibseera.
Imaaltoota kanneeniif f iddoo tursiisaa keessatti ogeeyyii fayyaa ramaduun hordoffiin guyyoota 14 taasifamaafii akka akka jiru himameera.
Gama biroon imaltoonni osoo murtoon hin darbin alaa galan 873 mana isaaniitti qophaatti foo'amuun ogeeyyii fayyaa fi bilbilaan hordoffiin guyyoota 14 taasifamaafii akka jiru Inistiityuutichi eerera.
Saa'atii 24 darbe keessatti namoonni 79 mallattoo Vaayirasii agarsiiisuun qorannoo laabraatoorii godhameeffiin hundi isaanii bilisa ta'uu mirkanaa'era jedhe Inistiityuutichi ibsa galgala kana lateen.
Waliigala namoonni kumni 2 fi 90 guyyoota 14f hordoffiin godhamaafii ture mallattoo dhibichaarraa bilisa ta'uu isaaniin hordofffiin isaanii akka adda citu ta'eera jedhame.
Namoota dhibichaan qabamanii yaalarra jiran  keessa namni tokko guyyaa har'aa qorannoo taasifameefiin bilisa ta'uun mirkanaa'us of eeggannoof jecha dabalataan guyyoota 14f iddoo tursiisa addaa keessa akka turu taasifamuu ragaan Inistiityuutii Fayyaa Hawaasaa Itiyoophiyarraa argame ni muul'isa.
Ameerikaatti lakkoofsi namoota Vaayirasii koroonaan qabamanii kuma dhibba 1 fi kuma 12 fi 468 ga'uu ibsame.
Xaaliyaanittis namoonni qabaman kuma 92 fi 472 ta'eera.
Ameerikaatti namoota qabaman keessaa namoonni kumni 1 fi 600 yoo du'an Xaaliyaaniitti ammoo namoonni kumni 10 fi 23 du'uu isaaniitu himame.
Ispeenitti guyyaa har'aa qofa namoonni 832 dhibichaan yoo du'an, namoonni qabaman ammoo kuma 72 fi 248 irra ga'eera.
Waliigala addunyarratti hanga sa'aatii kanaatti namoonni kumni dhibbi 6 fi kumni 40 fi 589 dhibee COVID-19n kan qabaman yoo ta'u, namoonni kumni 28 fi 794 ammoo lubbuu isaanii dhabaniiru.
Daandiiwwan magaalaa Finfinnee 13rratti biifaan keemikaala farra ilbiisota dhibee qaqqabsiisanii raawwatameera.
Biifaan farra ilbiisota dhibee fidanii raawwatame kun kiilo meetira 41 kan uwwisudha.Daandiiwwan kunneenis ganama sa'aa 2 kaasee amma sa'aa 6tti cufaa ta'un biifaan farra ilbiisoota dhibee fidanii kan raawwatame.
Haaluma kanaan;  Addabaaba'ii Masqalaa â€“ Boolee -Addabaaba'ii Masqalaa â€“ Xoor Haaylooch -Addabaaba'ii Masqalaa â€“ 6 Kiiloo -Addabaaba'ii Masqalaa â€“ Gootaraa -Saariis -Addabaaba'ii Masqalaa- Magganaanyaa -Biheeraawii -Meeksiikoo -Suupparmaarkeettii- Kaasaanchiis- Uraa'eel â€“ Goorgisii â€“ Ambaasaaddar â€“ Addabaaba'ii Masqalaa â€“ Goorgisii â€“ Paastar â€“ Goorgisii- 4 Kiiloo â€“ Magganaanyaa â€“ Goorgisii â€“ 6 Kiiloo â€“ Goorgisii â€“ Buufata Konkolaataaâ€“ Goorgisii â€“ Taklahaaymaanoot Itiyoophiyaatti namoonni Vaayirasii koroonaa (COVID-19) qabaman 3 dabalatan argamuuu Ministeerri Fayyaa beeksiseera.
Ibsa Ministeerri Fayyaa har'a baaseen Inistiitiyuutiin Fayyaa Hawaasaatti sa'aatii 24 keessaatti qorannoo labiraatoorii namoota 87 taasifameen namoonni sadi dabalataan Vaayirasichaan qabamanii argamuu beeksiseera.
Kanumaan walqabatee akka waliigalaatti biyya keenyatti namoonni Vaayirasichaan qabaman lakkoofsaan 19 ga'eera.
Dhukkubsattuun jalqabaa lammii Itiyoophiyaa umurii 26 yoo tatu, Bitootessa 8, 2012 Beeljiyeem magaalaa Biraasalsi akkasumaas Bitootessa 10, 2012 gara Kaameroon kan imalte ta'uun dhukkubsattuun kun mallattooleen dhibicha irratti muldhachuun gara buufata fayyaa adeemuun qorannoo taasifteetti.
Dhaabbatichis Inistiitiyuutiin Fayyaa Hawaasaaf gabaasa taasisuun qorannoo labiraatoorii taasifameen Bitootessa 19, 2012 Vaayirasichaan qabamuun ishee mirkanaa'eera.
Dhukkubsaata lammaffaa fi sadaffaan ammoo lammii Itiyoophiyaa jiraattoota magaalaa Adaamaa fi miseensaa maatii tokkoo yoommuu ta'an nama umrii 14 fi 48 dha.
Namoonni kunneen mallattoolee dhibee vaayraasi koroonaa agarsiisuu baatanille nama vaayraasichaan qabamee waliin walitti dhufeenyaa wan qabaniif adda bafamanii ilalaama turan.
Bitooteessa 19, 2012 qorannoo laaboraatoori taasifameefiin Vaayirasichaan qabamuu mirkanaa'eeraMuummeen Ministira FDRI Abiy Ahimad preezdaantii Yuugaandaa Yuweer Museeviinii  waliin bilbilaan mari'atan.
Muummeen Ministira Abiy preezdaanti Museeviinii waliin Vaayirasii sodaa addunyaa ta'ee kana biyyoonni Baha Afrikaa akkataa ittin waloon ittisuu danda'anirratti mari'ataniiru.
Muummeen Ministira FDRI Abiy tatamsa'ina vaayrasichaa waloon ittisuurratti hoggantoota biyyoota garagaraa waliin marii irratti argamu.
Weerara Vaayirasii koroonaa ittisuuf deeggarsi taasifamaa jira.
Paartiin Badhaadhinaa weerara Vaayirasii koroonaa ittisuuf Birrii miiliyoona dhibba 1 laate.
Pireezedaantiin paartichaa Dooktar Abiy Ahimad deeggarsi dhiyeenya Galma Barkumeetti ifoomsan, Ministeera Fayyaa FDRIf galii ta'eera.
Bulchiinsi magaalaa Finfinneetis weerara vaayrasichaa ittisuuf deeggarsa Birrii miiliyoona 10 ol guyyaa 1tti namoota dhuunfaa fi dhaabbileerraa walitti qabeera.
Deeggarsa taasifameef itti aanaan kantiibaa bulchiinsa magaalaa Finfinnee Injiinar Taakkalaa Uumaan galateeffataniiru.Dhibaa'ummaa nama tokkootin Hind namoota kuma 40 tursa addaa galchite.Namichi Vaayirasii koroonaatin qabame umriin isaa waggaa 70 ta'e lubbuun isaa darbeera.Namichi biyyoota weerarichi itti jabaate gara Xaaliyaanii fi Jarman imaleet ture.Mallattoon dhibichaa irratti muul'atus adda of baasuun deeggarsa yaalaa argachuun osoo irra jiru, dhibaa'ummaan namoota hedduu waliin tuttuqqii heddummeessaat ture.Feestivaala namoonni kumni kudhanii ol irratti hirmaatan Puunjaabittis argameet ture.Namichi du'ee torbee tokkoon booda maatii isaa namoota 19 irratti mallattichi muul'ateera.Sababuma kanaan qondaaltonni Hind namoota Vaayirasichaan shakkamanii fi mallattichi irratti muul'ate kuma 40 ol tursa galchaniiru.Mootummaan naannoo Oromiyaa tamsa'ina Vaayirasii koroonaa ittisuuf hojjechaa jiraachuu beeksiseera.Koreen Kenna Tajaajila Lammummaa Naannoo Oromiyaa, addasumas Koreen Taask Foorsii Ittisa Dhibee Koronaa saadarkaa mootummaa naannoo Oromiyaa hojiilee dhibicha ittisuurratti hojjetaman gamaaggamaniiru.Koreen Kenna Tajaajila Lammummaa Naannoo Oromiyaa ittisa dhibee vaayresii koroonaa fi sochii ummataairratti abbootii qabeenyaa fi miseensota isaa waliin mari'ateera.Dhiyeessii meeshaa, iddoo, mallaqaa fi wantoota barbaachisoo hundaan gumaacha gochuun abbootiin qabeenyaa lammii of bira dhaabbachuu akka qabanis dubbatameera.Deeggarsa Vaayirasii koranaa ittisuuf Birrii miiliyoonni dhibbi 1 fi miiliyoonni 60 kan barbaachisu yoo ta'u, hanga ammaatti mootummaan naannoo Oromiyaa Birrii miiliyoona 80 kennuuf murteesssera.Abbootiin qabeenyaa, ummanni bal'aanii fi dhaabbileen tumsaa deeggarsa barbaachisaa akka taasisan gaafatameera.Koreen Taask Foorsii Ittisa Dhibee Koronaa saadarkaa mootummaa naannoo Oromiyaatis hojiilee dhibicha ittisuu gamaaggameera.Koreen kun pireezidaantii mootummaa naannoo Oromiyaatin kan gaggeeffamu ta'ee, koreewwan jaha of jalatti kan qabudha.Sadarkaa itti aanaa pireezidaantiitti hogganaan kilaastara hawaasummaa obbo Addisuu Araggaan hojiilee hanga ammaatti hojjetameen ogeessoota fayyaa fi ogeessota miidiyaa fi koominikeetarootaf leenjiin keennameera jedhan.Hospitaalotaa fi buufataaleen fayyaa naannicha keessatti argaman qophii akka taasisan kan hojjetamee fi sireen dhukkubsattootaf akka qophaa'uu fi ambulaansoota 16 dabalataan dhimma kanaaf ramadamuu ibsaniiru.Itti aantuun preezdaantii mootummaa naannoo Oromiyaa aadde Caaltuu Saanii hojiin hubannoo uumuu bal'inaan hojjetamus, ammas cimee itti fufuu akka qabuu fi ummanni akka of eeggannoo taasisuu dhaamaniiru.Pireezedaantiin Ameerikaa Doonaald Tiraamp dhaabbanni Jenaraal Mootars meeshaalee sirna hargansuuf gargaaran akka oomishu ajajaniiru.Dhaabbanni jeneraal Mootars Ameerikaatti konkolaattotaa fi qaama konkolaataa oomishuun addunyaarritti warreen gurguddoo ta'an keessaa isa tokkodha.Dhabbatichi oomishaalee biyyaaf barbaachisoo ta'an akka oomishu preezdaantichi dirqisisuu akka danda'an, wayita lola Kooriyaa meeshaalee ittisaaf oolan oomishuuf akka dirqame eeruun ajajicha dabarsaniiru.Preezdaantichi yeroo amma lubbuu Ameerikanoota Vaayirasii koroonaarra olchuuf tarkaanficha fudhachuun barbaachisaadha jedhaniiru.Ameerikaatti Vaayirasii koroonaa sirna hargansuu namaa miidhu lubbuu namootaa olchuuf hanqinni meeshaa hargansuu (veentileetar) jiraachuu himaniiru.Tiraamp kanarratti hundaa'uun waarshichi biyyattitti meeshiicha oomishee akka dhiyeessu gaafatanit turan.Jeenaraal Mootars gama isaatin baatii Ebilaarraa eegalee baatii takkaan veentileetaroota kuma 10 nan oomisha jechuun isaa ni yaadatama.Ameerikaatti vaayrasichaaf namoonni kumni 104 ta'an saaxilamaniiru.Kumni 1 fi 700 ammoo lubbuun darbeera.Gama biraatin Vaayirasichaan Xaaliyanii fi Ispeen guyyaa takkaan du'a lakkoofsan olaanaa ta'e galmeessisaniiru.Booru daandiiwwan magaalaa Finfinnee 13rratti biifaan keemikaala farra ilbiisota dhibee qaqqabsiisanii ni hojjetama.Haaluma kanaan;  -Addabaaba'ii Masqalaa â€“ Boolee  -Addabaaba'ii Masqalaa â€“ Xoor Haaylooch  -Addabaaba'ii Masqalaa â€“ 6 Kiiloo  -Addabaaba'ii Masqalaa â€“ Gootaraa -Saariis  -Addabaaba'ii Masqalaa- Magganaanyaa  -Biheeraawii -Meeksiikoo  -Suupparmaarkeettii- Kaasaanchiis- Uraa'eel  â€“ Goorgisii â€“ Ambaasaaddar â€“ Addabaaba'ii Masqalaa  â€“ Goorgisii â€“ Paastar  â€“ Goorgisii- 4 Kiiloo â€“ Magganaanyaa  â€“ Goorgisii â€“ 6 Kiiloo  â€“ Goorgisii â€“ Buufata Konkolaataa  â€“ Goorgisii â€“ Taklahaaymaanoot Biifaan farra ilbiisota dhibee fidanii kun kiilo meetira 41 kan uwwisudha.
Daandiiwwan kanneenis ganama sa'aa 2 kaasee amma sa'aa 6tti cufaa ta'u.
Muummeen Ministiraa FDRI Abiy Ahimad hojmaata Vaayirasii koroonaa ittisuu ilaalchisee Preezdaantoota, itti aantootaa Preezdaantii naannoolee fi kaantibaawwan bulchiinsa magaaloota lamaa waliin viidiyoo konfarasiin mari'atan.
Naannooleen hundi vaayrasicha ittisuuf qophii duraa xumuruu isaanii beeksisaniiru.
Mala ittisaarratti hojiin hubannoo uumuu hojjettamaa jiru jajjabeessaa ta'us iddoo hundatti qajeelfama fageenya ofii eeggachuu hojiirra oolchuuf haalli jiru qormaata ta'uu ibsameera.
Keessattuu dhaabbilee amantaa keessatti qajeelfama fageenya ofii eeggachuu hojiitti hiikuuf rakkoo ta'aa jiraachuu himameera.
Deeggarsi dhiyeessii meeshaalee tajaajila yaala fayyaa naannooleef taasifamaa jiru akka hanqinaatti ka'eera.
Hanqinni ogeeyyii yaalaas naannootti kan muul'atu ta'uu ibsameera.
Hojiin hubannoo uumuu fi qophiin taasifamu cimee kan itti fufu ta'us himameera.
Muummeen Ministiraa Abiy Ahimad Waamicha biyyoolessaa deeggarsa walittiqabuu fudhachuun guyyoota darbanitti hirmaannaa taasifameef lammiilee biyyaattii hundaaf galata dhiyeessaniiru.
Hirmaannaan kun ummanni biyyattii quqqama biyyummaaf qaban qabatamaan kan agarsiiseedha jedhan.
Muummeen Ministiraa FDRI Abiy Ahimad hirmaannaan kun ammalee cimee itti fufu akka qabu dabalataan waamicha dhiyeessuu isaanii ragaan Waajjira Muummee Ministiraa FDRI irraa argame ni muul'isa.
Komishinarri Komiishinii Gamtaa Afrikaa Muusaa Faakii Mahaamaat qorannoo taasisaniin Vaayirasii koroonarraa bilisa ta'uu isaanii mirkanaa'e.
Komishinarichi erga miseensi mana hojii isaanii Vaayirasii koroonaan qabamuu isaa mirkaanaa'e booda qophaatti of foo'anii turan.
Yaa ta'uutii qorannoo laabraatoorii gaggeeffameen dhibicharraa bilisa ta'uu isaanii Fuula Twiitarii isaaniin ifoomsaniiru.
Koomishinarichi gorsa ogeeyyii fayyaa fi qajeelfama Dhaabbata Fayyaa Addunyaa kabajuun guyyoota 14f qophaatti of foo'anii kan turan ta'uu ibsaniiru.
Guyyaa har'aa namoonni lamaan Vaayirasii koroonaatin qabamuun isaanii mirkanaa'e jiraattota naannoo Amaarati.
Ministeerri Fayyaa FDRI akka beeksisetti namoota lamaan keessaa takka Duubaayii gara Baahir Daar kan deebite yammuu taatu, namni biroo lammaffaan ammoo Ameerikaadhaa gara naannichaa deebi'uun magaalaa Addiis Qoidaam kan jiraatudha.
Ministirri Ministeerichaa Dooktar Liyaa Taaddasaan akka beeksisanitti, namoota lamaanifuu hordoffiin taasifamaa tureera.
Namoota lamaan waliin tuttuqqii kan qaban, adda baafamanii hordoffiin taasifamaafii jira.
Mootummaan naannoo Amaaraa gama isaatin namoonni biyyoota alaatii torbeewwan sadan darbanii as gara biyyaa deebi'an dhaabbilee fayyaatti gabaasa akka taasisan waamicha dhiyeessera.
Hoospitaalli Chaayinaa Siilk Rood weerara Vaayirasii koroonaa ittisuuf akka oolu murtaa'e.
Hoospitaalichi meeshaalee qabu waliin weerara vaayrasichaa qolachuurratti akka tumsu murtaa'era.
Bulchiinsi hoospitaalichaa akka beeksisetti hoospitaalichi weeraricha ittisuuf, Koree Qindeessaa Deeggarsa Yaalaa fi Tursa Addaa Biyyoolessaatif laatera.
Siree yeroo 15 kan qopheesse yammuu ta'u, haala jiru ilaaluun kan dabalu ta'uu beeksiseera.
Wallaannamtoonni hoospitaalichaa gara birootti dabarfamaniiru.
Sirna walarkaa fuudhinisichaarratti Haati Alangee Waliigalaa Federaalaa aadde Adaanach Abeebeen argamaniiru.
Aadde Adaanach deeggarsa taasifameef galateeffataniiru.
Mootummaan naannoo Oromiyaa geejibni magaalaa keessaa fi sochiin geejiba ummataa naannoolee qaxxaamuran guutummaatti akka dhaabbatan murteesse.
Mootummaan naannichaa tamsa'ina Vaayirasii koronaa to'achuuf murtoo dabarseera.
Ibsi guutun kinooti;Mootummaan naannoo Oromiyaa tatamsa'ina vaayirasii koronaa ittisuu fi xiyyeeffannoo addaatiin socho'aa jira.
Sosochii hanga ammaatti taasifame akka jirutti ta'ee gaaga'ama sababa dhibee daddarbaa kanaan dhufuu danda'urraa ummata keenya baraaruuf jecha murtoo dabalataa dabarsuun barbaachisaa ta'ee waan argameef mootummaan naannoo Oromiyaa murtoowwan armaan gadii dabarsee jira.
Geejjibni magaalaa keessaa kan akka taaksii,baajaajii, mootor saayikilii.gaarii fi kkf guutummaa guutuutti akka dhaabbatan akkasumas sochiin geejjiba ummataa naannoolee qaxxaamuru guutummaatti akka dhaabatu murtaa'ee jira.
Sochiin geejjibaa ummataa aanaalee Oromiyaa keessaatti taasafaman dandeettii fe'umsaa isaanii %50 qofaan tajaajila akka kennani, tajiijila yeroo kennanis kallattiii ogeeyyiin fayaa kennaniin of eeggannoo cimaadhaan qofa akka raawwatamu murtaa'ee jira.
Walgahiin kamiyyuu akka dhaabbatu, caasaan mootummaas ta'e kan paartii gandaarraa aanaatti, aanaarraa godinatti, godinaa fi magaalota irraa naannootti waamichi walgahii godhamu kamiyyuu akka dhaabbatu, qaama walgahii waamus ta'e walgahii irratti hirmaatu kamiyyuu irraatti tarkaanfiin ol'aantummaa seeraa kabajichiisuu akka irratti fudhatamu murtaa'ee jira.
Amma dandaa'ametti ummatni keenya sadarkaa gandaatti qe'ee isaa keessa akka turu sosochii baadiyyaa irraa gara magaalatti taasifamu irraa akka of daangessu murtaa'ee jira.
Walumaa galatti sosochiin ummataa bakkuma jiranitti akka daangeffamu, namootni bakka gabaa gurguddaa dhaquurraa akka of qusatan, gabaawwaan gurguddaan yeroodhaaf akka daangaa'an murtaa'ee jira.
Yeroo rakkinaa kana keessa saalaatnii fi kadhannaan gara Uumaa keenyaatti goonu barbaachisaa akka ta'e mootumman ni amana.
Ta'us lakkoofsa heedduudhaan gara mannen amantaadeemuun tatamsa'ina dhibee kanaaf nama saaxila waan ta'eef sagantaaleen dhaabbilee lakkoofsa guddaadhaan taasifamu akka daangeffamu, namni dhuunfaadhaan mana ofiitti kadhannnaa isaa akka geggeessuu, abbootiin amantaas ummata baraaruuf jecha kallattii kaa'me kana raawwachiisuun akka tumsan mootummaan waamicha dabarse jira.
Manneen bashannanaa galgala, mannen ragadaa, manneen jimaa qamaasisanii fi manneen shiishaa dhibeen kun akka tatatmsa'u shoora guddaa waan qabaniif guutummaatti akka cufaman murtaa'ee jira.
Seensaa fi bahinsa magoolota Oromiyaa gurguddoo keessatti iddoon sakkata'iinsa ho'ina qaama namaa itti safaran guyyaa har'aa irraa eegalee ogeeyyiidhaan akka eegalamu, sakatta'insa taasifamuun namootni vaayirasichaan qabamuun shakkaman giddu gala tursiisaa dhiyeenya isaanitti argamu galanii hordoffiin barbaachisaan akka taasifamuuf mutrtaa'ee jira.
Ogeessotni fayyaa soorama bahanii fi barattootni ogummaa fayyaa barachaa jiran waamichi lammii isaanii baraaruuf tajaajila lammummaa akka kennani godhamuufi waan maluuf waamicha mootumaan taasisuuf akka of qopheessani.
Yunvarsiitiiwwan naannoo Oromiyaa keessa jiran, kolleejotni, giddu galli dargaggootaa, manneen barnoootaa namoota vaayirasii kanaan qabamuun shakkamaniif bakka tursiisaa (isolation centre) ta'anii tajaajiluuf akka qophaa'aan murtaa'ee jira.
Manneen hojii mootummaa tajaajila kennuu kan itti fufan ta'a.
Ta'us hojjetoootaa murteessoo ta'an qofa hambisuun kanneen biroo murtoo hoggansa dhiyootti aragamuun boqonnaa akka bahan, iddoo hojii fi geejjiba waliinii keesatti gorsa ogeeyyii fayyaatiin kenname namuusa cimaan hojiirra oolchaa tajaajilota murteesssaa ta'an qofa akka kennan murtaa'ee jira.
Tatamsa'ina vaayirasichaa ilaalchisee qaamota odeeffannoo sobaa tamsaasuun ummata burjaajessan irratti tarkaanfiin ol'aantummaa seeraa kabajichiisuu cimaa ta'e akka fudhatamu murtaa'ee jira.
Yeroo rakkinaa kana bira darbuuf tattaaffii godhamaa jiru kana keessatti humni mootummaa xiqqaa waan ta'eef ummatni akaataa duudhaa Oromummaatiin akka walbira dhaabatu, inni waa qabu namoota harka qalleeyyii ta'an akka gargaaru, kenniinsa tajaajila lammumaatiin qabeenya, humnaa fi beekumsa qabuun akka walbira dhaabbatu, qaamni mootummaa sadarkaan jiru hojii tajaajila lammuumaa qindeessuun dhibee kana mo'achuuf sochii taasifamuuf qabeenya, humnaa fi beekumsa jiru walitti qindeessuun sochii ittisaa fi to'annoo vaayirasichaaf oolchuuf xiyyeeffanno adaatiin itti gaafatamummaa isaanii akka bahatan kallattiin kaa'amee jira.
Murtoo Mootummaan naannoo Oromiyaa ummata keenya balaa dhibee vaayirasii kanaatiin dhufurraa ittisuuf dabarse qaamotni nageenyaa ol'aantumaa seeraa kabajichiisuudhaan akka raawwachiisan ajajni darbee jira.
Mootummaa Naannoo Oromiyaa Bitootessa 21/2012Finfinnee Itiyoophiyaatti namoonni Vaayirasii koroonaatin qabaman 23 ga'uu muummee ministiraa Dooktar Abiy Ahimad ibsan.
Amma har'a ganamaatti namoota qorannaan laaboraatoorii taasifameef 800 keessaa 23 Vaayirasichaan qabamuun barameera.
Isaan keessaa 2 dandamataniiru jedhan Dooktar Abiy Ahimad.
Magaalota hedduutti Vaayirasii koroonaarraa of eeggannoo taasisuurratti qaawwi kan muul'atu ta'uu muummee ministiraa Dooktar Abiy Ahimad ibsaniiru.
Biyyoonni hedduun hoospitaalaa fi qabeenya ga'aa osoo qabanuu weerara vaayrasichaa ittisuu akka hin dandeenye barameera.
Yaata'uutii lammiileen qajeelfamaa fi kallattii mootummaan laatu hordofan vaayrasicharraa dandamachaa jiraachuun barameera jedhan.
Lammiileen Itiyoophiyaatis kallattii kaa'amu hordofuu, of eeggannaa cimaa taasisuun barbaachisaa ta'uu ibsaniiru.
Muummee ministiraa qaamolee weerara vaayrasichaa fi miidhaa qaqqabuu malu ittisuuf mootummaa waliin hojjechaa jiranii fi tumsa taasisan mara galateeffataniiru.
Bulchiinsi magaalaa Asallaa weerara vaayrasi Koroonaa ittisuuf sochiin tiraafika magaalaa keessaa akka dhaabbatu murteesse.
Haaluma kanaan guyyaa har'aa irraa eegalee baajaajonni, taaksiin gandoota baadiyyaa irraa ummata gara magaalaa fidan akkasumas motor saaykiliin (doqdoqqeen) akka hin sochoone dhoorkamaniiru.
Konkolaattonni geejjiba ummataa aanaalee fi godinaalee irraa dhufan yeroodhaaf addaan fageenya hawaasummaa eeganii imaltoota fe'uun ni tajaajilu jedhameera.
Weerara dhibee vaayrasi koroonaa ittisuuf ummanni qajeelfamoota mootummaa fi gorsa ogeessota fayyaa hojiirra oolchuu qaba jedheera.
Sochii daandiwwan irra taasisu dhaabuu.
Imala bakka bakkatti taasisu dhaabuu #hariiroo hawaasummaa waliin waliin qabu hanga yeroo hamtuun tun dabartutti dhaabuu.
Mana ofii ooluu, dirqama taatee yoo manaa baane addaan fageenya hawaasummaa karaa guutuu ta'een hojiirra oolchuu qabna jechuun kominikeeshiniin magaalaa Asallaa beeksiseera.
Daandiiin Qilleensa Itiyoophiyaa guyya har'aa irraa eegaluun balallii idil addunyaa  80 taasisaa tureadda kutuu beeksise.
Daandiiin Qilleensa Itiyoophiyaa ibsa har'a lateen balallii deddeebisa meeshaa (kaargoo) garuu akkuma itti fufetti jira jedheera.
Balalliin biyya keessaa akkuma itti fufetti jiraachuu ibseera.
Daandiin qilleensichaa ittisa vaayrasi koroonaaf tarkaanfii garagaraa fudhachaa jiraachuu beeksiseera.
Itiyoophiyaatti namoonni Vaayirasii koroonaatin qabaman 21 ga'aniiru.
Itiyoophiyaatti namni Vaayirasichaan lubbuusaa dhabe amma ammaatti hin jiru.
Ministirri Ministeera Fayyaa Dooktar Liyaa Taaddasaan akka beeksisanitti namoonni Vaayirasichaan qabaman dhiira waggaa 38 fi dubartii waggaa 35, jiraattota magaalaa Finfinneeti.
Namoonni lamaanuu gara Duubaay imalanii kan turan yammuu ta'u, qorannaa taasifameefin Vaayirasichaan qabamuun isaanii mirkanaa'era.
Yeroo ammaatti namoonni 17 tursa addaa keessa kan jiran yammuu ta'u, 1f ammoo wallaansi hordoffii cimaan taasifamaa jira.
Namoonni Vaayirasichaan qabaman 2 gara biyya isaaniitti deebi'uun ibsamuun ni yaadatama.
Kanaan dura kan ibsameen ala 1 kan dandamate yammuu ta'u, waliigalaan namoonni lama dandamataniiru.
Yaata'uutii of eeggannoof jecha hordoffiin wallaansa addaa taasifamaafii jira.
Mootummaan naannoo Amaaraa kaleessaa eegalee geejibni ummataa gara naannichaa seenu akka hin jiraanne beeksise.
Kaleessa Bitootessa 20,2012 eegalee geejibni ummataa naannicha qaxxaamuru kamuu ittifamuusaa beeksiseera.
Murtichi eda halkan sa'aa 6:00 eegalee hojiirra ooluu jalqabuusaa Koomaand Poostiin Ittisa Weerara Vaayirasii Koroonaa beeksiseera.
Barattoonni yuunvarsiitii gara maatii isaaniitti galan garuu bifa addaatin kan keessummeeffaman ta'uu beeksiseera.
Hordoffii isaatif caasaa nageenyaa naannichaatif ajajni kennameera.
Namoonni Vaayirasii koroonaatin lubbuu isaanii dhaban kuma 34 ga'an.
Namoonni Vaayirasichaan qabaman kuma dhibba 7 fi kuma 23 fi 700 ga'aniiru.
Namoonni vaayrasicharraa dandamatan ammoo kuma dhibba 1 fi kuma 51 fi 991 qaqqabaniiru.
Addunyaarratti kan lubbuu isaanii dhaban ammoo kuma 34 ga'aniiru.
Chaayinaatti namoonni Vaayirasichaan haaraa qabaman 31 argamaniiru.
Ameerikaa Niiwuyoorkitti namoonni kumni 1 Vaayirasichaan lubbuu isaanii dhabaniiru.Xaaliyaanitti duutii Vaayirasichaan mudate Sanbataa fi Dilbata hir'ateera.
Namoonni Vaayirasichaan qabaman ammoo 97,689 ga'aniiru.
Ameerikaatti weerarri vaayrasichaa dabalaa kan jiru yammuu ta'u, walirraa fageenya namootaa amma baatii Faranjootaa Ebila 30,2020tti dheeressiteetti.
Neeppaal amma baatii Faranjootaa Eebila 7,2020tti lammiileen ishee manaa akka hin baane jetteetti.
Jaappaan imaltoota Ameerikaa, Chaayinaa, Kooriyaa Kibbaa fi Awurooppaarraa seenan ittisuufi.
Mootummaan naannoo Kibbaa sochiin geejiba ummataa akka adda citu murteesse.
Murtichi kan darbe weerara Vaayirasii koroonaa ittisuufi.
Gareen ittisaa fi to'annoo weerara Vaayirasii koroonaa naannichaa akka beeksisetti murtichi har'a Bitootessa 21,2012 sa'aa 6 eegaleet hojiirra oola.
Geejibni ummataa magaalaa Finfinnee dabalatee naannolee addaddaarraa gara naannoo Kibbaa seenu kamuu ummata geejibsiise buusurraa yeroo murtaa'aaf dhoorkameera.
Geejibni ummataa jabaan qaxxaamura biyyaa, jiddugaleessaa fi xixiqqaan gara naannichaa bobbaafamuun dhoorkameera.
Yaata'uutii ummata geejibsiisan naannichatti osoo hin buusin, naannicha qaxxaamuruun darbuu ni danda'u.
Mootarsaaykiliin tajaajila dhuunfaa fi mootummaatin ala sochii dhoorkameera.
Barattoota yuunvarsiitii gara maatii isaanii deebi'aniif sochiin geejiba addaa ni mijaa'as jedhameera.
Taaksiin magaalaa keessaa namoota 12 fe'uu danda'u, 11 qofa akka fe'u murtaa'era.
Baajaajonni miila 3, nama 2 qofa fe'anii akka imalan, konkolaattonni namoota 8 fe'uu danda'an 5 qofa akka fe'anii tajaajila laatan murtaa'era.
Caasaan nageenyaas murticha akka raawwachiisu dirqamni kennameefira.
Magaalaa Adaamaatti tajaajjilli geejjibaa guutummaatti adda cite Magaalaa Adaamaatti namoonni sadi Vaayirasii koroonaa (COVID-19) qabaman argamuun walqabatee magaalichatti tajaajjilli geejjibbaa guyyaa har'aa irraa eegalee akka adda citu Biroon Dhimmoota Kominikeeshinii Mootummaa Naannoo Oromiyaa beeksise.
Akka gabasaa ETVtti sochiin namoota magaalicha keessatti taasifamu gariin akka adda citu taasifamuu Ittii aanaa Hogganaan Biroon Dhimmoota Kominikeeshinii Mootummaa Naannoo Oromiyaa obbo Gizaachaaw gabbisaa ibsaniiru.
Haata'uuti, hojii tajaajila geejjibaa kan laatan Baajajii fi taaksiin hojii akka dhaaban yoo taasifamanillee tajaajilli geejjibaa magaalicha kutee darbu garuu akkuma itti fufeetti jiraachu ibsaniiru.
Itiyoophiyaatti namoonni Vaayirasii koroonaa (COVID-19) qabaman 19 ga'uu fi guyyaa har'aa vaayrasichaa qabaachuun kan ibsaman namoota 3 keessaa Dhukkubsaata lammaffaa fi sadaffaan lammii Itiyoophiyaa jiraattoota magaalaa Adaamaa fi miseensaa maatii tokkoo yoommuu ta'an nama umurii 14 fi 48 ta'uu Ministeerri Fayyaa beeksiseera.
Weerara Vaayirasii koroonaa ittisuuf mootummaan Itiyoophiyaa dhaabbilee tumsaa waliin appilikeeshinii diijjiitaalaa haaraa hojiirra oolche.
Inistiitiyuutiin Fayyaa Hawaasaa Itiyoophiyaa akka beeksisetti teeknooloojichi hordoffii tamsa'inichaa cimsuun, tarkaanfii fudhachuuf gargaara.
Hojichaaf Dhaabbanni Deeggarsaa Ameerikaa, Faawundeeshiniin Biilii fi Miliindaa Geetis, dhaabbileen tola oolmaa biyya keessaa tumsa taasisaniiru.
Teeknooloojichi inistiitiyuutichaan kan hogganamu ta'uu ministirri Ministeera Fayyaa FDRI Dooktar Liyaa Taaddasaan beeksisaniiru.
Muummee ministiraa Dooktar Abiy Ahimad preezdaantii Kooriyaa Kibbaa Muun Jee Iin waliin mari'atan.
Turmaata isaanii bilbilaatin tamsa'ina Vaayirasii koroonaarratti mari'ataniiru.
Dooktar Abiy karaa fuula Feesbuukii isaanitiin akka beeksisanitti, Riippabliikni Kooriyaa Kibbaa tamsa'ina vaayrasichaa ittisuun fakkeenya gaaridha jedhan.
Akkaataa Itiyoophiyaan muuxannoo biyyattii qooddachuu dandeessurrattis mari'ataniiru.
Kooriyaan Kibbaa Itiyoophiyaadhaf meeshaalee wal'aansaa barbaachisaa ta'an arjoomudhaan deeggarsa gochuu akkaataa dandeessurrattis mari'ataniiru.
Weerara Vaayirasii Koronaa Ittisuuf Tarkaanfiin Mootummaan Fudhataa jiru Cimee itti fufuu qaba" Jiraattota Magaalaa Beddellee.
Jiraattotni Magaalichaa akka jedhanitti, weerara koronaa ittisuun walqabatee Iddoowwan tokko tokkotti gorsi ogeeyyii fayyaa hojiirra oolus bakka baayyeetti hojiirra oolaa hin jiru.
Rakkoo kana furuuf mootummaan tarkaanfii fudhachuu qabaa jedhan.
Kantiibaan Magaalaa Beddellee,Obbo Yideneqaal Gazzahanyi rakkoo kana furuuf buufatni konkolaataa Magaalaa Beddellee yeroof akka cufamu ta'eera;Sochiin Baajaajiis dhaabbateera jedhan.
Itti gaafatamaan Itti Aanaa Waajjira Eegumsa Fayyaa Godinichaa, Obbo Fayisaa Sooressaa Godinichatti Namootni Kanaan dura Vaayirasii Koronaa tiin qabamuu hin oolan jedhamuun Shakaman 3 qorannoo taasifameen dhibicharraa bilisa ta'aniiru jedhan.
Weerara vaayirasii kana ittisuuf hawaasni dhaamsa ogeessota fayyaa fi mootummaa hojiirra oolchuu qaba jedhan.
Wandimmaagany Asaffaatu gabaase.Mootummaan Naannoo Beenishaanguul Gumz jiraattonni naannichaa gorsa ogeeyyii fayyaa akka hordofan waamicha dhiyeesse.
Of dagannaan muul'atu yaaddessaa ta'uu Pireezedaantiin naannichaa,Obbo Ashaadlii Hasan ibsaniiru.
Obbo Ashaadliin ittisaa fi tamsa'ina Vaayirasii koroonaarratti hoggansa nananichaa waliin mari'ataniiru.
Naannichatti manneen dhiichisaa fi iddoowwan namoonni itti heddummaatan akka cumafam murtaa'un ibsameera.
Geejiba ummataarratti heddumminni muul'atu akka dhaabbatu ajajamus, dhibaa'ummaan muul'atu tarkaanfii dabalataa kan barbaadu ta'uu preezdaantichi ibsaniiru.
Naannichatti baajaajonni miila 3 nama tokko qofa fe'anii akka socho'an murtaa'era.
Geejibni ummataa dandeettii fe'umsa isaanitirraa walakkaadhan hir'isanii fe'uun tajaajila akka laatan kallattiin kaa'ameera.
Haawwan ulfi, haadholiin hoosisan, hojjettoonni sooromatti dhiyaatan boqannaa akka ba'an murtaa'era.
Manneen dhiichisaa, manneen poolii fi bashannanaa namni itti heddummaatu akka cumafan murtaa'era.
Geejibni ummataa magaalaa Asoosadhaa gara magaalota Oromiyaa, Asoosadhaa gara magaalota naannoo Amaaraatti taasifamu akka adda citu murtaa'era.
Konkolaattonni fe'umsaa nyaataa fi meeshaalee barbaachisoo dhiyeessan tajaajila akka laatan, baqattoonni buufataalee isaanitii akka hin sochoones murtaa'era.
Akka FBC gabaasetti,Naannichatti dhaabbilee daldalaa seeraan ala daballii gatii taasisan 271 irrattis tarkaanfiin fudhatameera.
Hoggansi mootummaa naannichaa olaanaan mindaa isaanii baatii tokko deeggarsaan kennaniiru.
Vaayirasii Koroonaa ittisuuf gorsa ogeessota Fayyaa fi murtoowwan mootummaan dabarsu hawaasni hojii irra oolchu akka qabu,Abbootiin Gadaa Godina Arsii dhaaman.
Hawaasni ofii fi namoota biroo tatamsa'ina vaayirasii kanaarraa baraaramuuf gorsa ogeessonni fayyaa dabarsanii fi murtoo mootummaan yeroo gara garaatti dabarsu hojiirra oolchuu akka qaban Abbootiin Gadaa kunneen dhaaman.
Uummanni qulqullina dhuunfaa fi naannoo isaa eeggachuun of eegannoo barbaachisu hunda gochuu akka qabus himan.
Haalli waliin jireenya hawaasichaa aadaa fuudhaa fi heerumaa akkasumas Afooshaa hawaasni bakka tokkotti akka heddummaatu taasisa waan taheef kun ammoo tatamsa'ina vaayirasii koronaatiif haala kan mijeessu waan taheef hawaasni yeroodhaaf sirnoota akkasii kamuu dhaabuu akka qabu dhaaman.
Iddoowwan Manneen Amantaa fi kadhannaa akkasuma gabaa namootni itti heddummaatan hawaasni deemuu akka hin qabne akeekkachiisan.
Ummanni Tatamsa'ina weerara vaayirasii koronaa to'achuuf murtoo mootummaan dabarse hojiirra oolchuu akka qabus dhaaman.
Kenna tajaajila Lammummaa namoota deeggarsa barbaadaniif walitti qabamaa jiru hawaasni waan qabu gumaachuu akka qabus dhaamaniiru.
Nageesoo Galchuutu gabaase.Keeniyaatti namoonni 8 haaraa qabamuu himame.
Keeniyaatti namoonni 8 sa'aatii 24 keessatti vaayirasii koroonaan akka qabaman ibsameera.
Akka Barreessa Fayyaa biyyitti Mutaahi Kaguwe jedhanitti, walii gala biyyaatti keessatti namoonni vaayirasiichaan qabaman 50 irraa gahuu himaniiru.
Godina Arsiitti Weerara Vaayirasii Covid-19 to'achuuf kan oolu Birriin miiliyoona 3 walitti qabame.
Godinichatti weerara vaayirasii koranaa ittisuuf deeggarsa kenna Tajaajila Lammummaatiin meeshaaleen gara garaa fi Birriin miiliyoona 3 walitti qabamuusaa walitti qabaan Koree kenna tajaajila lammummaa Godinichaa,Obbo Abbaabbuu Waaqoo himan.
Deeggarsi kun sababa vaayirasii koroonaatiin wal qabatee namoota meeshaalee of eeggannoo fi nyaata bitachuu hin dandeenye kennama jedhame.
Deeggarsa kanas dhaabbilee gara garaa, dureeyyii fi namoota dhuunfaa irraa walitti qabame.
Dhaabbilee deeggaran keessaa Warshaan Cilaaloo Food Complex isa tokko.Warshichi kanaan duras deeggarsa sadarakaa Naannoo Oromiyaatti walitti qabamaa jiruuf Birrii miil.1 gumaacheera jedhame.
Ammas nyaata akka makoronii fi paastaa Birrii kuma 50tti shallagamuu fi Birrii kuma 50 walumatti Birrii kuma 100 deeggare.
Haalli weerara vaayirasii koronaa kanaa kan hammaataa deemu taanaan Gamoo warshichaa tajaajila tursiisaaf akka gumachan, Hoji Gaggeessaa Warsichaa, Obbaa Kamaal Deeksisoo himan.
Bulchaan Godina Arsii Obbo Jamaal Aliyyi Godinichatti weerara vaayirasii koroonaa to'achuu fi hubannoo hawaasaa cimsuuf hojiiwwan hedduun hojjatamaniiru jedhan.
Hawaasnis gorsa ogeessota fayyaa dhageeffachuun hojiirra akka oolchudhaaman.
Nageessoo Galchuutu gabaase.
Namootni haaraa lama COVID19'n qabaman Naannoo Amaaraa irraa ta'uu Ministeerri Fayyaa beeksise.
Sa'aatii 24 darbanitti namoota 66'f qorannoo taasifameen namoonni lama vaayirsichaan qabamuu,Ministirri, Fayyaa Dr Liyaa Taaddasaa himan.
Namoonni kunneenis Naannoo Amaaraa akka ta'an ibsaniiru.
Namoota lamaan keessaa takko Dubaayiirraa gara Baahir Daar kan deebite yoo taatu, namni biraan ammoo Ameerikaadhaa gara naannichaatti deebi'uun magaalaa Addiis Qoidaam kan jiraatudha jedhameera.
Yeroo ammaa kana namoota lachuufuu hordoffiin taasifaamaa akka jiru, Dr Liyaan himan.
Mootummaan naannichaa namoonni torbee sadi darban keessa biyyoota alaa irraa galanii gara naannichaa seenan, hatattamaan dhaabbata fayyaa isaanitti dhiyoo jirutti akka gabaasa godhan hubachiisee jira.
Godina Shawaa Lixaa fi magaalaa Ambotti dhibee koronaatiin namootni sadii shakkamanii qorannoo gaggeefameen sadanuu bilisa ta'uu isaanii Bulchiinsi,Godina Shawaa Lixaa Beeksise Godinichatti dhibee koronaa dursanii of irraa ittisuuf duulli harka dhiqannaa cimee itti fufeera.
Haa ta'u malee qajeelfamni wal irraa siiquu Ministeerri Fayyaa baase guutummaatti hojiirra oolchuurratti qaawwi jira jedhame.
Namootni hotelotaa fi iddoo bunaatti walitti qabamanii akka jiran, sochiin gabaas itti fufeera.
Akka rippoortara keenya Yeroon Toleeraatti Meeshaaleen qulqullinaa Sanitayizeriifi alkooliin bufata fayyaa mootummaa fi manneen qoricha dhuunfaa keesssa hin jiru.
Meeshaalee qulqullunaa kanneen akka alkoolii Hospitaalota lama keessatti Itaanoolii irraa oomishamaa akka jiru Waajjirri Fayyaa Godinicha beksiseera.
Koreeleen ittisa koronaa Godina irraa hanga gandaatti hojiitti seenee jiraachuu Bulchaa Godina Shawaa Lixaa,Obbo Diriirsaa Waaqumaa himaniiru.
Ta'us sochiin gabaa fi waliirraa hiiqu mootummaan baase hojiirra akka oolus waamicha dhiyeessaniiru.
Yeroon Toleeraa gabaaseeraItiyoophiyaa keessatti namoonni vaayirasii koronaan qabamn 23 ga'uusaanii, Ministirri Muummee,Dr Abiyyi Ahimad himan.
Itiyoophiyaa keessatti namoota 800 oliif qorannoon vaayirasii koronaa tasifamee namoonni 23 vaayirasii kanaan qabamuu himaniiru, Namoonni lama yaala argatanii yeroo ammaa bayyanachuu kan himan Dr Abiyyi namni dhibee kanaan du'e akka hin jirre ibsaniiru.
Ummanni biyyattii qajeelfamootaa fi gorsa ogeessotafayyaa irraa darbaa jiru hojiirra oolchuun vaayirasii kana ofirraa ittisuu akka qabu waamucha dhiyeessan.
Itiyoophiyaatti namoonni lama COVID-19 irraa bayyanachuun himame.
Itiyoophiyaatti namoota koronaa vaayirasiin qabamuun isaanii mirkanaa'e 21 keessaa lama dhibee kanarraa bayyanachuu isaanii Ministeerri Fayyaa beeksisee jira.
Namoonni lamaan wal'aansa fayyaa isaaniif kennamaa ture sirriitti hordofuun dhukkubicharraa guutummaan guutuutti bayyanataniiru jedha Ministeerichi.
Haa ta'u malee, of-eeggannoof jecha bakka itti adda baafamanii tursiifaman keessatti hordoffiin ammallee taasifamaaf akka jiru Dr. Liyaa Taaddasaa himaniiru.
Ogeeyyiin fayyaa Hospitaala Eekkaa Kotobee kan wiirtuu wal'aansa dhibee COVID-19 ta'uun yeroo ammaa tajaajilaa jiru keessa hojjetan, bayyanachuun namoota lamaan kanaa jajjabina akka kenneef dubbatu.
Erga vaayirasiin kun Itoophiyaa keessatti argamee kaasee torbanooti darban dadhabbii hedduu kan qabaan ture jedhu ogeeyyiin kunneen.
Namoota hanga har'aatti Itoophiyaa keessatti Covid-19n qabamuun isaanii mirkanaa'e keessaa 14 lammilee Itoophiyaa, afur lammilee Jappaan, tokko lammii Ingiliiz, tokko Ostiriyaa, kan biraan tokko ammoo lammii Moriisheesidha.
Lammileen Jappaan Itoophiyaa keessatti qoratamanii akka vaayirasichaan qabaman mirkanaa'e keessaa lama gara biyya isaanii kan deeman yoo ta'u, lammileen Itoophiyaa lama ammoo guutummaan guutuutti dhibee kanarraa bayyanataniiru.
Namoonni Itoophiyaa keessatti koronaavaayirasiin qabamuun isaanii mirkanaa'ee lakkoofsaan 21 ta'anillee yeroo ammaa kana namoonni vaayirasicha qaban (active cases) 17 qofa.
Akka gabaasa BBCtti, hanga ammaatti Itiyoophiyaa keessatti namoota koronaa vaayirasiin qabaman keessaa nama jabaa dhukubsatan tokkorraa kan hafe sababii Covid-19 namni du'e tokkollee akka hin jirre Ministerri Fayyaa beeksiseera.
Koronaavaayirasiin Amerikaatti namoota hanga 200,000 ajjeesuu danda'a'a jedhame.
Rooyitarsii dursaan ogeessotaa mootummaa Ameerikaa namoonni qabaman dabaluun isaa itti fufee jennaan namoonni 200,000 ta'an du'uu danda'u jechuun akeekkachiisan.
Dursaan koree addaa ittisa koronaavaayirasii bulchiinsi Tiraamp ijaaree Dr. Antoonii Faa'uchii tilmaama kana kan kennan Dilbata ture.
Wanta amma argaa jirru kana ilaaluudhaan, namoonni 100,000 fi 200,000 gidduu ta'an du'uu danda'u, jechuun CNN'tti himan.
Haata'u malee, of eeggannoo barbaachisuuf ammoo waamicha hatatattamaas dhiyeessaniiru.
Ani akka kun ta'u hin fedhu, tilmaama jijjiiramuu danda'udha.
Ameerikaan yeroo ammaa sadarkaa addunyaatti baayyina namoota koronaavaayirasiin qabamaniin dursaa waan jirtuuf weerara kanaaf "xiyyeeffannoo" addunyaa keessa jirti.
Niiwuu Yoork keessatti rakkoon hamaan nu mudateera.
Niiwuu Orliyaan keessattis rakkoon hamaan nu mudateera.
Akkasuma ammoo naannoowwan biroottis rakkoo hamaan biroo nu qunnamuu mala ta'a, jedhan.
Qorannoon qabatamaan hojiirra akka oolu arguun barbaada.
Yoo sana gochuu dandeenyeef, dhorkaawwan kaa'aman hanga tokko deebisne kaasuu dandeenya, jedhan dursaan ogeessotaa kun.
Gutmmaa Ameerikaatti yoo xiqqaate namoonni 125,433 ta'an koronaavaayirasiin qabamuun isaanii kan mirkanaa'e yoo ta'u 2,201 kan ta'an ammoo du'aniiru.
Namoota koronaavaayirasiin haaraa qabaman gabaafameen Ameerikaan torban darbe keessa Chaayinaafi Xaaliyaaniin caaltee dursaa jirti.
Haata'u malee, lakkoofsi namoota du'anuu garuu biyyoota biroo keessatti caalaa gadi bu'aadha.
Keessumaa namoota Itilii, Ispeeniifi Chaayinaa keessatti kan du'an waliin wal-bira qabamee yoo ilaalamu akka lakkoofsa namoota vaayirasichaan qabamaniitti kan du'an xiqqaadha.
Dhibeen Shiftoo aanaalee Godina Harargee dhihaa torba keessatti muldhachuun himame.
Bakka bu'aan Meedikaal Daareektara hospitaala Ciroo Dr. Ayichawu Mogos akka jedhanitti, hospitaala Cirootti mallattoo shiftootiin daa'imman qabaman wal'aansa argatanii galaa jiru.
Barmaatileen mana yaalaa geessuu dhiisuun miidhaa waan qabuuf nama shiftoon dhibame dhaabbilee fayyaa geessuun yaalsisuun bayyee barbaachisaadha jedhan.
Waajjira Fayyaa Godina Harargee dhihaatti dursaan garee hoggansa balaa tasaa fayyaa hawaasaa, Obbo Abdulhamiid Abduramaan aanaalee 7 godina harargee dhihaatti dhibeen shiftoo muldhate talaallii dursaatiifi wallaansaan tajaajilli kennamaa jira jedhan.
Barmaatilee barameen manatti daa'imman shiftoon qabaman hambisurraa dursanii talaalchisuu fi yoo dhibaman wallaanuurratti hawaasni xiyyeeffatee tumsa gochaa jiru itti fufuu qabas jedhan.
Mohaammad Usmaantu gabaase.
Mootummaan Naannoo Amaaraa kaleessaa eegalee geejibni ummataa gara naannichaa akka hin seenne dhorke.
Kaleessa Bitootessa 20,2012 eegalee geejibni ummataa naannicha qaxxaamuru kamuu ittifamuusaa beeksiseera.
Murtichi eda halkan sa'aatii 6:00 eegalee hojiirra ooluu jalqabuusaa, Koomaand Poostiin Ittisa Weerara Vaayirasii Koroonaa beeksiseera.
Barattoonni yuunvarsiitii gara maatii isaaniitti galan garuu bifa addaatin kan keessummeeffaman ta'uu beeksiseera jedha FBCn.
Hordoffii isaatif caasaa nageenyaa naannichaatif ajajni kennameera.
Eritiraatti lakoofsi namoota COVID -19 qabamanii 12 gahe Imaltoonni jaha osoo gara biyyattiitti balal'insi Bitooteessa 25 hin dhorkamiin dura biyyattii gahan qoratamuun koronaavaayirasiin qabamunsaanii mirkanaa'e.
Akka ibsa Ministira Odeeffannoo Ertiraa, Minstira Fayyaa biyyattii eeruun galgala kana baaseetti, qorannoo guyyoota darban sadii gaggeefameen namoonni kunneen COVID-19'n qabamunsaanii mirkanaa'e jedha gabaasni BBC.
Isaan keeessaayis shanan isaanii dubartoota yoo ta'an umuriinsaanii waggaa 32 hanga 60 jidduutti argama.
Namooota kanneen keessa arfan isaanii battaluma Buufata xiyyaaraa Asimaraa ga'anitti gara iddo adda baafamanii itti turan keessa turuun isaanii ibsameera.
Haata'u malee, dhukkubsattoonni lamaan garuu, wayita buufata xiyyaaraatti ho'iisaanii safaramuutti mallattoo homaa waan hin agarsiifneefuu adda osoo hin bahiin turan jedhame.
Haaluma kanaanis biyyattii keessatti ammatti namoonni COVID-19 qabamuunsaanii mirkaneeffame 12 gaheera.
Dhukkubsattoonni hunduu wallaansa fayyaa barbaachisu argataa jiraachuus himame.
Akka Adduunyaatti namoonnii vaayiraasii koroonan qabamani kuma 700 ol gahuu midiyaaleen garagaraa gabaasaa jiru.
Vaayiiraasiin koroonaa biyyootaa 200 kessatti babal'achuun namoota kuma 704 yommuu qabuu ,namoota kuma 33 fi 200 ol immoo lubbuusaani galaafateera.
Hanga ammatti namoonni kuma 100 fi kuma 50 ta'an vaayiiraasichaa irraa dandamachuun gara mana isaanitti deebi'aniru.
Ameeriikaan lammiileen ishee kuma 1 00 fi kuma 32 ol vaayiiraasiichaan qabamuun sadarkaa Adduunyaatti biyyaa jalqaaba yoo taatu lammiileen biyyatti kuma 2 fi 350 du'aaniru.
Guyyaa har'a qofa biyyattiti namoonni 131 du'aniru.
Xaliyanitti namoota kuma 97 ol vaayiraasichaan qabaman kessaa namoonni kuma 10 ol du'aniru.
Biyyattiti guyyaa har'a qofa namoonni 756 du'aniru.
Iddoo ka'umsaa vaayiirasichaa kan taate Chaayinaan dhibee vaayiiraasii koroonaa to'achuu kan dandesse yoo ta'u lammiileen kuma 83 ol vaayiiraasichaan qabaman keessaa lammiileen kuma 3 fi 300 du'aniru.
Ispeenitti namoonni kuma 78 ol kan qabaman yoo ta'u namoonni kuma 6 fi 600 ol du'aniru; guyyaa har'a qofa lammiilee 624 dhabde jirti jedhameera.
Raayyaan Ittisaa Biyyaa Vaayiraasiin koroonaa akka hin babal'anneef hojjaacha jiraachuu beeksise.
Waliitti Qabaan Koomaandii Poostii fi bakka bu'aan gaggeessa fayyaa rayyaa ittisaa, Birgaadeer Jeenaral Yiilmaa Makuwaanninti, koomaandii poostiin, hojii rayyaa ittiisaa dammaqinaan akka hojjatamuuf gareewwan isaa jalaatti ramadamaaniin hojjaacha jira jedhan.
Vaayiraasichii Raayyaa Ittisaa Biyyaa gidduutti yoo muudate ogeessoota fayyaa dabalataa fayyadamuuf Yuunvaarsiiti Raayyaa Ittiisaa waliin hojjachuuf akka yadaames himaniru.
Barattoota yuunvaarsiitichaas hojiin dirqama lammummaatif qophessuun hojjaatama jiras jedhaniru.
Akka biyyaatti hanqinnii meeshaa wal'ansaa akka jiruus himuun, meeshaalee vaayiiraasii kooronaa ittisuuf fayyadan Miniisteera Fayyaarraa argaman kutaalee Raayyaa Ittisaatif kan raabsamuudhas jedhaniru.
Akka gabaasa TOItti Hospitaala Xoor Haayiloochitti maashiniin hoo'ina qaama qorachuuf fayyaduu tajaajila kennaa kan jiruufi dhukkubsaatan gara hospitaalichaa dhufe qoorannoon kan taasifamuuf akka ta'e Qindeessaan hospitaalichaa Birgaadeer jeenaraal Shawaayyee Haayilee himaniru.
Itiyoophiyaatti hanga ammaatti namni vaayirasii koroonaan du'ee tokkollee akka hin jirree Ministeerri Fayyaa beeksise.
Dhibee vaayiiraasii koroonaa ilaalchiisee odeeffaannoo sobaa tamsasuus ta'e fudhachuun rakkoo amma Idil-Adduunyaa muudateen rakkoo xiin-sammuu cimaa akka gessisuus manni hojii Ministeerichaa ibseera.
Hawaasnis odeeffannoowwan sobaa midiiyaa hawaasaa garaagaratiin tamsa'ani irraa of eeguu akka qabu hubachiseera.
Ministeerichis hojii suukaneessaa akkanaa hawaasni akka balaaleffatuu fi ittisuu akka qabuu dhaamsaa dabarseera.
Waa'ee vaayiiraasii koroonaa ilaalchisee mootuummaan odeeffannoo sirrii fi waaqtawaa dhiyyeessaa kan jiru waan ta'eef hawaasni karaalee ittisa vaayiraasichaa irratti xiyyeffannoo gochuun hojiirra olchuu akka qabu hubachiseera.
Dargaggoonni Magaalaa Shaashamannee hoggantoota naannoo Oromiyaa fi magaalaa Shaashamannee waliin magaalaa keessaa deemuun hawaasa ittisa dhibee koronaa barsiisan.
Sadarkaa Naannoo Oromiyaatti tattamsa'inni vaayirasi Koronaa irra jiruu ilaalchiise Hogganaa Itti Aanaa Biiroo Dhimmoota Komuunikeeshini Naannoo Oromiyaa Obbo Gizzaachoo Gabbisaa duubbisnee jirra.
Itiyoophiyaatti namoonni vaayiraasii koroonaan qabaman 21 gaheera.
Ministerrii Fayyaa namoota sadeen guyyaa har'a beeksiseen alatti namoonni dabalata lamaa vaayiraasii koroonaan qabamaniru jedhan Ministirri Fayyaa Dr. Liyaa Taaddasaa.
Namoonni vaayiiraasii koroonaan qabaman kunnen lammiilee Itoophiyaa jiraattoota magaalaa Finfinnee yoommuu ta'an dhira ganna 38 fi dubara ganna 35 ti.
Namoonni lameenu yeroo gara garaa imala gara Dubaayitti taasisani kan turan waan taheef adda baafamuudhaan qorannoo laabiratoorii taasifameen vaayiirasi koroonaan qabamuu isaani mirkanaa'era.
Yeroo ammaa kana dhukkubsattoonni 17 yaaliin taasifamaafi kan jiru yommuu ta'u dhukkubsaatan tokkoo haala hammaataarraa waan jiranif yaaliin addaa taasifamaafi jira jedhan Dr. Liyaan fuula FB isaanirratti.
Dabalataanis namni dhibee vaayirasii kanarraa fayyan lama gaheeera.
Hawaasnis dhibee vaayiiraasii koroona irraa of eeguuf karaalee dhibee kana ittin ofirraa ittisuu fi ergaawwan mootuumma irra darban hojiirra olchuu qabu jedhameera.
Tattamsa'ina weerara Vaayirasii COVID-19 to'achuudhaaf bulchiinsa magaalaa Asallaatti tajaajilli geejjibaa akka dhaabbatu Abbaan Taayitaa Geejjibaa Bulchiinsa Magaalaa Asallaa beeksise.
Akka Naanoo Oromiyaatti namoonni sadi(3) Magaalaa Adaamaatti vaayirasii koronaan qabamuusaanii Laabooraatooriin mirkanaa'uusaa ganama kana Ministeerri Fayyaa erga beeksise booda dhoorkamuusaa abbaan taayitichaa himee jira.
Haalli Fe'iinsa geejjiba baajaajii tattamsa'ina vaayirasii kanaatiif mijataa waan taheef guyyaa hardhaa irraa kaasee tajaajilli geejjiba taaksii kamuu magaalittii keessatti akka hin kennamne itti gaafatamaan Abbaan Taayitaa Geejjibaa Bulchiinsa Magaalaa Asallaa obbo Jaarraa Agamee himaniru.
Tajaajila geejjibaa Ummataatiin wal qabatee mini baasiiwwan namoota xiqqeessanii akka fe'enis daangeffameera jedhaniru.
Hawaasni Magaalichaa fi naannoo ishee kana hubatee mana isaaniitii akka hin baanes dhaamaniru.
Tajaajilli geejjiba taaksii kun yeroo hin murtoofneef kan dhaabbate tahuus himameera.
Nageessoo Galchuutu gabaase.
Rakkoon fayyaa sadaarkaa Idil-Adduunyaatti yeroo muudate kanatti, odeeffannoo sobaa tamsaasuun rakkinicha muudatee walin qixa miidhaa qaba jedha Waajjirri Ministira Muummee.
Namnii kamiyyuu yeroo rakkinaa kanatti odeeffaannoo sobaa tamsaasuu kana dhorkuuf gahee mata isaa guumachuu qaba jedheera Waajjirichi.
Mootuummaaan dhibee vaayiraasii koroonaa ilaalchisee gama Miniisteera Fayyaatin odeeffaannoo qindeessuudhaan ummataa biraan gaha jira.
Dabalataanis odeeffannoowwan gama Waajiraa miniisteera muummiichaan koree mana hojii miniisteeroota irraa babahani fi qaamoleen biroo hojii isaan rawwaatan qindeessuudhan odeeffannoo dabarsa akka jiran ni beekama.
Hawaasni yeroo rakkisaa kana qaama bu'aa siyaasaa argachuuf socha'uu irraa dammaqee of eguu qaba jedha waajjirichi.
Odeeffannoo hawaasaa dabsuun fi lammiilee gidduutti sodaa fi jeequmsii akka ka'uuf hojii yakkaan nama gaafachisuu rawwachuun badadha.
Waa'ee dhibee vaayiiraasii koroonaa irratti qaamoleen odeeffannoo kennaan Ministeera fayyaa fi Iniistiitiyuutii Fayyaa hawaasaa Itiiyoophiyaati.
Yeroo rakkiisaa kanatti qamooolen nageenyaa fi fayyuummaa hawaasatti shoororkummaa rawwataa jiranirratti qamooleen seera kabachiisan hojii isaani dammaqinaan akka hojjatan ajajuu Waajirri Miniistira Muummee beeksiseera.
Sodaa vaayirasii koronaatiin Magaalaa Adaamaatti tajaajilli geejiibaa guutumaa guutuutti akka dhaabbatu tahe.
Magaalaa Adaamaatti vaayirasii koronaatiin namoonni 3 qabamani argamusaanitiin tajaajilli geejibaa hardharraa eegalee guutumaa guututti akka addaan citu tahusaa Biiroon Dhimmoota Kominikeeshinii MNO beeksise.
Sochiin namootaa magaalatti keessatti taasifamuus haala muraasa taheen akka addaan citu godhamuusaa Hogganaan Itti Aanaan Biiricha obbo Gizaachoo Gabbisaa etvitti dubbataniiru.
Godina Gujii Lixaatti daldaltoota tattamsa'ina Vaayirasii Koroonaa sababeeffachuun daballii seeraan alaa taasisan irratti tarkaanfiin fudhatamaa jiraachuu Waajjiirri Daldalaa Godinichaa beeksise .
Qaama midhamtootaaf gargaarsi dhibee Vaayiiraasii Koroonaa ittisuuf fayyaduu taasifame.
Carraqqii dhibee vaayiraasii koroonaa ittisuuf taasifamuu irratti, Bulchinsii Magaalaa Finfinnee qaama miidhamtootaf gargaarsa taasisera.
Kantibaa itti aanaan Bulchiinsaa Magaala Finfinnee Injiinaar Taakkalaa Uumaa, Feedereshinii Waldaa Qaama Midhamtootaa Biyyaaleessa Itoophiyaatiif meeshaalee vaayiiraasii koroonaa to'achuuf gargaaran kennaniru.
Gargaarsiichi, feedereshiini qaama miidhamtootaatif kan kenname yoomuu ta'u gara waldiichaatin qaama miidhamtootaaf kan raabsamuu ta'as jedhameera.
Gargaarsii bulchiinsi magaalichaa gumachees nyaata fi meeshaalee qulqullinaa qaama eggachuuf fayyadan akkasuumas lafa kaaree meetrii kuma 3 irratti gamoo ijaarsisee waldiichaaf akka kennuus waajirrii kantiibaa beeksiseera.
Agarsiisa fayyaa iftaan eegalamuun namoonni kuma 30 tajaajila wal'aansa tolaa ni argatu jedhame.
Sadarkaa Afrikaatti isa jalqabaa kan ta'e agarsiisni fayyaa biyyoolessaa Finfinnee, galma Barkumeetti Wiixata, Sadaasa 22 hanga 24 bara 2012tti mataduree, Fayyaa koo nan eeggadha" jedhuun kan gaggeeffamu ta'uu Waldaan Hojjechiistoota Dhaabbilee Fayyaa Dhuunfaa Finfinnee beeksise.
Daarektarri waldichaa, Aadde Efraataa Araggaa ibsa Biiroo Fayyaa Finfinnee wajjin kennaniin, agarsiisniifi konfiransiin fayyaa biyyoolessaa guyyoota sadiif turu kun yeroo jalqabaatiif kan gaggeeffamudha jedhan.
Agarsiisa kanarratti wala'ansiifi qorannoo akaakuuwwan dhukkuboota kanneen akka dhiibbaa dhiigaa, HIV/Edsii, gadameessaa, ija, ilkaan, akkasumas dhukkuboota garagaraatiif ogeessota fayyaatiin kan kennamu ta'uus himaniiru.
Wal'aansa kanaan guyyaatti namoota kuma 10f tajaajila kennuuf kan karoorfate ta'uus eeranii, guyyoota sadan gaggeeffaman keessatti namoota kuma 30f tajaajila kennuuf qophiin xumuramuu ibsaniiru.
Agarsiisa kanarratti doktaroonni, ogeessonniifi dhaabbileen fayyaa biyyoota kanneen akka Hindii, Chaayinaa, Ameerikaa, Keeniyaa, Jarmaniifi kkf kan hirmaatan ta'uus daarektarittiin dubbataniiru.
Kanaaf namni kamuu wal'aansa tolaa kana argachuu danda'u ibsaniiru.
Biiroo Fayyaa Finfinnee bakka bu'anii ibsa kan kennan Obbo Geetuu Bisawu gamasaaniin agarsiisni fayyaa akkasii yeroo jalqabaatiif geggeeffamuun bu'aa guddaa qaba jedhaniiru.
Kaayyoo ijoon agarsiisichaa wal'aansa tolaa kennuu cinaatti damee fayyaa addunyaatti beeksisuu, biyyoota gidduutti hariiroo uumuu, muuxannoo waljijjiruufi tajaajilli damee fayyaa dhuunfaatiin kennamu beeksisuu akka ta'e himaniiru.
Waldaan Hojjechiistoota Dhaabbilee Fayyaa Dhuunfaa Finfinnee bu'uura labsii lakkoofsa 377/96tiin kan hundaa'eefi Biiroo Dhimma Hojjetaafi Hawaasummaa jalatti bara 2006 kan galmaa'eedha.
Magaalaa Adaamaa fi Hawaasaatti biifaan keemikaala farra ilbiisota dhibee qaqqabsiisanii raawwatame.
Magaalaa Adaamaa iddoowwan sochiin namootaa itti heddummaatutti biifaan keemikaalaa raawwatameera.
Biifaan keemikaalaa har'a raawwatame kun wantoota dhibee qaqqabsiisan balleessuuf kan kaayyeffate ta'uu bulchiinsi magaalichaa beeksiseera.
Naannolee Vaayirasii koroonaatin faalamuun shakkaman qulqulleessudhas jedheera.
Jiraattonni sochii hin barbaachisnerraa akka of qusatanii fi of eeggannaa taasisanis dhaamameera.
Bifuma walfakkaatun magaalaa Hawaasaattis har'a ganama biifaan keemikaalaa raawwatameera.
Biifaan keemikaalichaa yammuu raawwatamutti daandileen imala konkolaattotaarraa bilisa turan.
Magaalaa Finfinneettis Dilbata darbe daandilee jajjaboo 13rratti biifaan keemikaalaa raawwatamuun ni yaadatama.
Daldaltoonni ummata cinaa akka dhaabbatan waamichi dhiyaate.
Rakkoo dhiyeessii fi raabsaa oomishaaleerratti muul'atu furuuf Ministeerri Daldalaa fi Indaastirii FDRI fi Biiroon Daldalaa Finfinnee mari'ataniiru.
Maricharratti oomishtoonni, dhiyeessitoonnii fi raabsitoonnis hirmaataniiru.
Ministirri ministeerichaa obbo Malaakuu Aallabalii fi hoggansi Biiroo Daldalaa Finfinnees hirmaataniiru.
Hawaasni daldalaa bu'aa hin malle argachuurra lammii fi biyya ilaalcha keessa galchuun qaqqabamummaarratti hojjechuu qabus jedhameera.
Daldaltoota daballii gatii hin malle taasisanirratti tarkaanfiin fudhatamaa turuu fi ammas cimee kan itti fufu ta'uun ibsameera.
Tizzitaa Dassaalanyitu gabaase.
Itiyoophiyaatti namoonni dabalataa 3 Vaayirasii koroonaatin qabamuun mirkanaa'e.
Ministeerri Fayyaa FDRI akka beeksisetti waliigalaan qorannoon laaboraatoorii namoota 1013 hojjetameera.
Sa'aa 24 keessatti qorannaa laaboraatoorii hojjetameen namoota sadirratti vaayrasichi muul'achuun mirkanaa'era.
Haaluma kanaan waliigalaan namoonni amma ammaatti Vaayirasii koroonaatin qabaman 25 ga'aniiru.
Namoonni lamaan Vaayirasichaan qabamuun isaanii mirkanaa'e kan umrii waggaa 30 fi 36 yammuu ta'an, bifa dirqisiisaan tursa addaa keessa kan turanidha.
Lamaanuu balalii walfakkaatadhaan Bitootessa 15,2012 gara biyyaa kan dhufanidha.
Mallattoo irratti muul'ateen hordoffiin taasifamaafii tureeras jedheera Ministeerri Fayyaa.
Namni sadaffaan ammoo jiraattuu magaalaa Finfinnee fi umrii waggaa 60 yammuu ta'an, Bitootessa 6,2012 Faransaayii gara biyyaa kan deebi'anii fi tursa keessa kan turanidha.
Hordoffii yaala adda baasanii wallaanuu keessa kan jiran namoota 21 yammuu ta'an, 2 hordoffii wallaansa cimaa keessa jiru.
Kanaan dura akka ibsametti namoonni lama gara biyya isaanii kan deebi'an yammuu ta'u, lama guutummaan dandamataniiru.
Walirraa hiiqinsi qaamaa iddoowwan gabaa fi geejibaatti hojiirra ooolaa akka hin jiraatin ibsame.
Koreen Biyyoolessaa Ittisa Vaayirasii Koroonaa marii intarneetiin gaggeessera.
Waajjirri Muummee Ministiraa akka beeksisetti marichaan hojiin hojjetamaa jiru gamaaggamamee kallattiin kaa'ameera.
Walirraa hiiqinsi qaamaa hojiirra akka oolu hojiin hubannaa uumuu hojjetamaa turus, iddoowwan gabaa fi geejibaatti hojiirra oolaa akka hin jiraatin ibsameera.
Walgeettiiwwan amantaa tamsa'ina Vaayirasii koroonaaf haala mijeessaa jiraachuun ibsamuun, of eeggannoo fi qajeelfamoota hojiirra oolchuun murteessaa ta'uu ibsaniiru.
Hojiin hubannaa uumuu seera kabachiisuu waliin ni hojjetamas jedhameera.
Muummee ministiraa Dooktar Abiy Ahimad hawaasni dhibicharraa akka of eegu, hojiiwwan hubannaa uumuuf xiyyeeffannaa akka laatu, qajeelfamoota laataman akka hordofu waamicha dhiyeessaniiru.
Koreen Ittisa Vaayirasii Koroonaaf Deeggarsa Walitti Qabduu deeggarsa Birrii miiliyoona 47 ol walitti qabe.
Vaayrasichi Itiyoophiyaatti mudachuun booda mootummaan waamicha deeggarsaa dhiyeessen, namoonni dhuunfaa fi dhaabbileen tumsa taasisan itti fufaniiru.
Guyyaa har'aa dhaabbileen dhuunfaa fi mootummaa 12 ta'an, Baankiin Intarnaashinaalii Oromiyaa(Birrii miiliyoona 5), Baankiin Daashan(Birrii miiliyoona 10), Meedrook Giruup(Birrii miiliyoona 10.845), Koorporeeshiniin Manneen Federaalaa( Birrii miiliyoona 10), Abbaay Baank( Birrii miiliyoona 3), Dabuub Gloobaal(Birrii miiliyoona 2), Awaash Inshuuraans( Birrii miiliyoona 3) fi dhaabbileen biroon waliigalaan Birrii miiliyoona 47 ol laataniiru.
Walitti qabaan korichaa Ambaasaaddar Misgaanuu Araggaan deeggarsi meeshaa fi maallaqaa cimee itti fufuu ibsaniiru.
Itiyoophiyaatti qorannaa laaboraatoorii sa'aa 24 keessatti taasifameen namoonni dabalataa 3 Vaayirasiin koroonaatin qabamuun isaanii mirkanaa'e.
Ministirri Ministeera Fayyaa FDRI Dooktar Liyaa Taaddasaan akka beeksisanitti, Itiyoophiyaatti waliigalaan namoonni Vaayirasichaan qabaman 29 ga'aniiru.
Amma ammaatti namoota 1083f qorannaan laaboraatoorii kan taasifame yammuu ta'u, sa'aa 24 keessatti ammoo samuudaan 68 qoratameera.
Haaluma kanaanis namoonni dabalataa sadi Vaayirasichaan qabamuun kan mirkanaa'e yammuu ta'u, amma ammaattis waliigalaan namoonni Vaayirasichaan qabaman 29 ga'aniiru.
Sadanuu Itiyoophiyaanota yammuu ta'an, takka dubartii umrii waggaa 33 yoo taatu Jibuutii, Braaziil, Hindii fi Koongoo Braazaaviil imalteetti.
Lammaffaan ammoo dargaggeessa umrii waggaa 26 yammuu ta'u, amalli hojiisaa namoota biyyoota addaddaa imalan waliin kan gaggeeffamudha.
Sadaffaan nama umrii waggaa 32 yoo ta'u, nama Vaayirasichaan qabamuun isaa mirkanaa'e waliin qunnamtii kan qabudha.
Sadaniifuu hordoffiin taasifamaa kan jiru yammuu ta'u, namoota isaan waliin qunnamtii qaban hojiin adda baasuu hojjetamaa jira.
Namoota 25f hordoffiin yaala tursa addaa taasifamaa kan jiru yammuu ta'u, lama hordoffii wallaansa cimaa galaniiru.
Namoonni lama kanaan dura dandamachuun kan ibsame yammuu ta'u, of eeggannoof jedcha tursa addaatti horfdofamaa jiru.
Itiyoophiyaatti namoonni dabalataa 6 Vaayirasii koroonaatin qabamuun isaanii mirkanaa'e.
Sa'aa 24 darbetti qorannaa laaboraatoorii samuudaa namoota 74f hojjetameen, namoonni dabalataa 6 Vaayirasichaan qabamuun mirkanaa'era.
Haaluma kanaan lakkoofsi namoota Vaayirasichaan qabamanii 35 qaqqabuusaa Ministeerri Fayyaa beeksiseera.
Shanan magaalaa Finfinneetii, tokko ammoo magaalaa Dirree Dawaatii yammuu ta'u, ja'anuu Itiyoophiyaanota ta'uun isaanii ibsameera.
Kan magaalaa Finfinnee lamaan dhiirota umrii waggaa 35 fi 30 yoo ta'an, Bitootessa 10 fi Bitootessa 8, 2012 Duubaayii kan dhufanidha.
Lamaanuu tursi addaa dirqisiisaan lammiilee biyyoota alaatii deebi'aniif hojiirra osoo hin oolin dura Finfinnee kan galanidha.
Sadaffaan dargaggeessa umrii waggaa 28, arfaffaan kan waggaa 56, 5ffaan kan waggaa 30 yoo ta'u; kanneen galmee imala biyyoota alaa hin qabani.
Namoonni kanneen qunnamtiin namoota biroo waliin qaban qulqullaa'aa jira jedhameera.
Ja'affaan magaalaa Dirree Dawaa dubartii umrii waggaa 33 yoo taatu, nama kanaan dura Vaayirasichaan qabamuun isaa mirkanaa'e waliin hariiroo kan qabdudha jedhameera.
Namoota Vaayirasii koroonaatin qabaman keessaa namni tokko dabalataan dandamate.
Ministirri Ministeera Fayyaa Dooktar Liyaa Taaddasaan kanaan dura namoonni lama vaayrasicharraa dandamachuu ibsanii, namni dabalataa tokkos dandamachuu eeraniiru.
Sa'aa 24 keessatti qorannaan Vaayirasii koroonaa 65 hojjetamee, samuudaawwan kanneen bilisa ta'uun isaanii barameera.
Tursa adda baasanii wallaanuu keessa namoonni 25 jiraachuu fi namni tokko ammoo hordoffii wallaansa cimaa keessa jiraachuu ibsaniiru.
Weerara Vaayirasii koroonaa ittisuu fi miidhaasaa dandamachuuf biyyoota guddachaa jiraniif deeggarsi akka taasifamu daayreektarri olaanaa Dhaabbata Fayyaa Addunyaa Dooktar Teediroos Adihaanoom waamicha dhiyeessan.
Weerarri vaayrasichaa ega jalqabee baatii 4 guutuusaa yaadachiisanii, ariitidhaan sodaa addunyaa ta'aa dhufuusaas ibsaniiru.
Yeroo kanattis biyyoonni guddachaa jiran lammiilee isaanii deeggaruuf waan rakkataniif, hawaasni addunyaa tumsa akka taasisu dhaamaniiru.
Biyyoonni guddinarra jiran rakkoon diinagdee fi miidhaa cimaan akka irra hin geenye tumsuuf hojjechaa jirras jedhaniiru.
Guyyootii dhiyootti namoonni miiliyoonni 1 Vaayirasichaan qabamuu akka danda'anii fi kan lubbuun isaanii darbus kuma 50 akka qaqqabu eeraniiru.
Amma ammaatti Vaayirasichaan biyyoota 205tti lubbuun namoota kuma 47 darbeera.
Amma ammaattis namoonni kumni dhibbi 9 fi kumni 38 ol Vaayirasichaan qabamaniiru.
Oromiyaatti wiirtuleen laaboraatoorii qorannaa Vaayirasii koroonaa hojii jalqabuufi.
Wiirtulee kanneenis yuunvarsiitota naannicha keessa jiran waliin qindoomuun hojiitti galchuuf Biiroon Fayyaa Oromiyaa hojjechaa jira.
Mootummaa naannichaatti sadarkaa itti aanaa pireezidaantiitti hogganaan kilaastara hawaasummaa obbo Addisuu Araggaan akka beeksisanitti, wiirtuleen kanneen Adaamaa, Jimmaa, Naqamtee fi Haramaayaatti hundeeffamaa jiru.
Wiirtuuleen laaboraatoorii qorannaa Vaayirasii koroonaa Haramaayaa fi Jimmaa, Yuunvarsiitii Haramaayaa fi Yuunvarsiitii Jimmaa waliin qindaa'uun kan hundeeffamanidha.
Laaboraatooriiwwan kunneen guyyoota muraasa keessatti hojii qorannaa samuudaa dhiigaa kan eegalan ta'uu obbo Addisuun beeksisaniiru.
Magaalaa Hararii fi Dirree Dawaatti biifaan keemikaala farra ilbiisota dhibee qaqqabsiisanii raawwatame.
Biifaan keemikaalichaa daandilee jajjaboo ummanni itti heddummaatuu fi iddoolee gabaatti raawwatameera.
Kanaan duras biifaan keemikaala farra ilbiisota dhibee qaqqabsiisanii magaalaa Finfinnee fi Hawaasaatti raawwatamuun ni yaadatama.
Naannoo Oromiyaa magaalota gurguddootti abbootiin qabeenyaa hoteelota 13 turtii addaa shakkamtoota Vaayirasii koroonaatif gumaachaniiru.
Koreen Taask Foorsii ittisaa fi to'annoo naannichaa qorannoo hojii guyyoota afran darbanii geggeessuudhaan kallattii hojii guyyoota itti aananii kaa'era.
Koreen taask foorsii olii hanga gadiitti hundaa'e hojii hubannoo uumuu, tajaajila lammummaatin humna, beekumsaa fi qabeenyan tumsuu fi hojii hoggansa balaa tasaa hundagaleessa kennaa akka jiru eerameera.
Pireezedaantiin mootummaa naannoo Oromiyaa obbo Shimallis Abdiisaan, hubannoo uumudhaan tamsa'ina vaayrasichaa ittisuu fi to'achuun olitti falli biroon hin jiru jedhaniiru.
Yaa ta'u malee, hojii hubannoo uumuu miidiyaa fi tooftaalee koomunikeeshinii adda addaatin hojjetamaa jiruun cinaatti, ogeeyyii fayyaa fi caasaa sadarkaan jiruun nama hunda bira ga'uuf sochii hanga ammaatti taasifameen lammiilee miiliyoona 9 qofa bira waan ga'ameef kana boodas hojii guddaatu eegama jedhan.
Akka odeeffannoo Biiroo Dhimmoota Koominikeeshinii Oromiyaatti qorannoo raawwii taask foorsii naannichaa har'a geggeeffameen, abbootiin qabeenyaa dhuunfaa fi namoonni quuqamaan hirmaatan hoteela 13, siree 289, mankuusaa 2 fi meeshaalee qulqullinaa gosaa fi lakkoofsan heddumina qaban gumaachuun ibsameera.
Magaalota tokko tokko keessatti harka qalleeyyii deeggaruun, hojjettoota warshaa sababa of eeggannootif hir'ifamaniif yeroof miindaa kaffaluu fi dhiyeessii meeshaalee of eeggannootin tumsuun bal'inaan hojjetamaa jiraachuunis gamaaggamameera.
Hanga ammaatti daldaltoota daballii gatii hin malle taasisan 3,123 irratti tarkaanfiin kan fudhatame yoo ta'u, daldaltoota 2,650f akeekkachiisni laatameera.
Daldaltoota 131 ammoo seeratti dhiyeessuuf hojjetamaa jira.
Manneen qorachaa daballii gatii argisiisan 16 cufamaniiru.
Muumeen Ministiraa FDRI Abiy Ahimad yoo waliin dhaabbannee fi waldhaggeeffanne weerara Vaayirasii koroonaa to'achuuf carraa ni qabna jedhan.
Muumeen Ministiraa FDRI Abiy Ahimad ibsa har'a laataniin dagannaan yeroo ammaa ummata bira jiru gatii olaanaa nu kaffalchiisuu danda'a jedhan.
Qajeelfamaa fi ergaa darbu hojiitti hiikurratti hanqinni bal'aan jiraachuu himaniiru.
Hanga humna keenyaa waliin mari'achuu fi walgaraaruun miidhaa ga'uu danda'u hir'isuuf hojjechuun barbaachisaadha jedhaniiru.
Jijjiirrama amalaa fiduu fi of eeggannoo cimaa taasisuun murteessadha ta'uu ibsaniiru.
Haala ammaa keessa jirruun Itiyoophiyaatti sososchi hunda daangeessuun miidhaan isaa kan caalu ta'uu Muummeen Ministiraa FDRI Abiy Ahimad himaniiru.
Haalli diinagdee biyyattii guyyoota murasaaf balbala cufatanii ooluuf kan dandeessisuu miti jedhan.
Lammiileen biyyattii hedduun harkaa afaaniitti jiraatu waan ta'eef sochii hunda daangessuu caalaa of eegaannoo fi qajeelfama darbu fudhachuun socho'uutu furmaata ta'a jedhaniiru.
Vaayirasiin koroonaa biyyoota addunyaa diinagdee fi teeknooloojiin haalaan dagaagaan hunda laamsheessaa jiraachuu kan ibsan Muumeen Ministiraa FDRI Abiy Ahimad, Itiyoophiyaatti ammoo tatamsa'ina vaayrasichaa ittisuuf sosochii hunda daangeessuun daraan rakkisaadha jedhan.
Waa'een dhibee kanaa biyya keenyaatti ajandaa erga ta'e kan bubbule ta'us weerara kana moo'achuuf carraan qabnu ammaa fi amma qofa jedhan Muummeen Ministiraa.
Yoo waliin dhaabbannee fi waldhaggeeffanne weerara dhibee kanaa moo'achuuf kaleessarra har'a carraa olaanaa qabna jedhaniiru.
Muumeen Ministiraa FDRI Abiy Ahimad beektoonni beekkumsa isaaniin, ogeeyyiin Aartii ogummaa aartiin biyyaa fi lammiilee isaanii balaa dhufurraa baraaruuf hojjechuu akka qaban waamicha dhiyeessaniiru.
Afrikaatti namoonni Vaayirasii koroonaan qabaman kum 8 ta'an.
Ardichaatti biyyoota 50 ol keessatti dhibeen kun muul'ateera.
Akka ragaan muul'isuutti Afrikaatti namoonni Vaayirasii koroonaan qabaman kuma 8 ol yoo ta'an, namoonni 330 ammoo du'aniiru jedhame.
Namoonni 705 ammoo dhibicharraa dandamachuu isaanii ibsameera.
Afrikaa Kibbaatti namoota kuma 1 fi 505 dhibichaan qabaman keessaa namoonni 9 yoo du'an, namoonni 95 fayyaniiru.
Aljeeriyaattis namoota kuma 1 fi 171 Vaayirasii koroonaan qabaman keessaa namoonni 105 yoo du'an namoonni 65 dandamataniiru jedhame.
Gibtsitti ammoo namoota 985 dhibichaan qabaman keessaa namoonni 66 yoo du'an, namoonni 216 fayyuu isaanitu himame.
Moorookoottis namoota 858 dhibee COVID -19n qabaman keessaa 50 du'aniiru jedhame.
Baha Afrikaa Keeniyaatti namoota 122 dhibee kanaan qabaman keessaa namoonni 4 yoo du'an, namoonni 4 dandamataniiru.
Jiibuutiitti namoonni 50, Itiyoophiyaatti namoonni 38, Eeritraatti namoonni 22, Soomaaliyaatti namoonni 7 yoo qabaman, kan lubbuun darbe hin jiru jedhame.
Waliigala akka addunyaatti namoota miiliyoona 1 fi kuma dhibba 1 fi kuma 40 fi 327 dhibee COVID -19 qabaman keessaa hanga sa'aatii kanaatti namoonni kumn 60 fi 887 lubbuu isaanii dhabaniiru.
Namoonni kumni dhibbi 2 fi kumni 33 fi 930 ammoo dhibicharraa dandamataniiru.
Sudaan Kibbaa namni jalqabaa Vaayirasii koroonaa(COVID-19) qabamuu gabaaste.
Dubartiin umurii 29 biyyatti keessatti yeroo duraaf Vaayirasichaan qabamuun ishee mirkanaa'eera.
Dubartiin kun Gurraandhala 28 Neezarlaandis irraa Finfinnee qaxxamurte Jubaa kan galte ta'uu ibsameera.
Kana hordofuunis mootummaan biyyattii lammileen of eeggannoo akka godhan kan dhaame yoo ta'u, galgala sa'aatii 2(8PM) hanga barii sa'aatii 12(AM) socho'uun akka hin danda'amne labsee jira.
Manneen dhugaatii fi kilabiiwwan cufee, jiddugalawwan gabaa nyaataan ala waan hunda gurguranis akka cufaman ajajeera.
Manneen nyaataas warra qe'eetti fudhatanii galan qofa keessummeessu jedhe ibsi waajjira itti aanaa pireezedantii biyyattii baase.
Muummeen Ministira Dooktar Abiy Ahimad hooggantoota paartilee morkattootaa waliin dhimma vaayrasi koroonaa (COVID-19) irratti maria'chaa jiru.
Dhiibbaa COVID-19 Itiyoophiyaa irraan gahuu fi tarkaanfiiwwan dabalataa mootummaan fudhatu ilaalchisee guyyaa har'aa fi bor marii walitti aanu ni taasisu.
Qaamaan gargar fagaachuu hojiirra waan oolchaniif hooggantoota paartilee siyaasaa hunda walfaana arguun hin danda'amu.
Kanaafuu garee xiqqaadhaan guyyoota walitti aanan lamaaf walgahicha kan gaggeessan ta'a.
Marii dansaa har'a ganama gaggeessaniin kan galateeffatan yoo ta'u, mariiwwan itti fufuun taasisaan bu'aa walfakkaatu akka argamsiisan abdii qabachuu ibsaniiru.
Addunyaarratti lakkoofsi namoota Vaayirasii koroonaatin lubbuu isaanii dhaban kuma 54 darbeera.
Amma ammaatti namoonni 1,026,974 Vaayirasichaan yoo qabaman, 54,137 lubbuu isaanii dhabaniiru.
Namoonni 218,771 ammoo dhibicharraa dandamataniiru.
Ameerikaatti namoonni 245,573, Speenitti 117,710, Xaaliyaanitti 115,242, Jarmanitti 85,063, Chaayinaatti 82,509, Iraanitti 53,183, Briitaaniyaatti 34,192, Swiizarlaanditti 19,145, Tuurkitti 18,135, Beeljiyamitti namoonni 16,770 Vaayirasichaan qabamuun mirkanaa'era.
Xaaliyaanitti namoonni 13,915, Speenitti 10,935, Faransaayitti 5,387, Iraanitti 3,294, Chaayinaatti 3,203, Briitaaniyaatti 2,921, Ameerikaatti namoonni 1,562 lubbuu isaanii dhabaniiru.
Chaayinaatti namoonni 76,760, Speenitti 30,513, Jarmanitti 22,440, Xaaliyaanitti 18,278, Iraanitti 17,935, Faransaayitti 12,548, Ameerikaatti ammoo 9,228 dhibee Vaayirasii koroonaarraa dandamataniiru.
Yuunvarsiitin Jimmaa jiddugala wallaansa Vaayirasii koroonaaf oolu qopheesse.
Jiddugalli Yaalaa Yuunvarsiitii Jimmaa siree namoota Vaayirasii koroonaatin qabaman yaaluuf oolan 200 qopheessera.
Jiddugalichi namoonni Vaayirasichaan shakkaman kumni 3 bakki itti keessummeeffaman; tursa addaa qabas jedhameera.
Laabraatoorii, veentileetarri meekaanikaalaa fi meeshaaleen yaalaa guutamuun, ogeeyyiin wallaansa fayyaa 300 ta'anis leenjii fudhachuu isaanii daayreektarri olaanaa Inistiitiyuutii Fayyaa Yuunvarsiitii Jimmaa Dooktar Muhaammad Abbaa Maccaa himaniiru.
Pireezedaantiin yuunvarsiitichaa Dooktar Jamaal Abbaa Fiixaan gama isaanitiin meeshaalee qulqullinaa fi vaayrasicha ittisuuf wantoota oolan waan naannorraa argamurraa oomishuf hojjetamaa jira jedhaniiru.
Hawaasa yuunvarsiitichaa fi sooreyyiidhan qindoomuun lammiilee saaxilamoo akka namoota daandirra jiranii gara maatiitti deebisuuf hojjetamaa jiraachuus eeraniiru.
Jiddugalli yaala Vaayirasii koroonaa dhuma torbee kanaatti hojii ni eegala jedhaniiru.Muktaar Xahaatu gabaase.
Itiyoophiyaatti namootni vaayirasii koronaatiin qabaman yeroodhaa yerootti dabalaa dhufuun walqabatee Wiirtuun Qorannoofi Misoomaa Niwu Iiraa (New Era Research & Development Center) jedhamu Finfinneetti omisha ventilatarii oksijinii jalqabuuf haalduree mara xumuruusaa beeksise.
Wiirtichi kaampaanii teknolojii Nurdiin jedhamuu fi deggarsa mootummaa, akkasumas abbootii qabeenyaa muraasa wajjin maashinii dhukkubsattoota vaayirasichaaf oksijinii kennu (ventilatarii) biyyuma keessatti omishuuf karoorfatee hojjechaa kan jiru yoo ta'u, guyyoota 15 booda omisha akka jalqabu ibseera.
Ittigaafatamaan teknolojii wiirtuu qorannichaa Obbo Naatnaa'el Kabbadaa ibsa Kibxata darbe Gaazexaa Bariisaatiif kennaniin akka jedhanitti, meeshaalee meedikaalaa namootni vaayirasichaan qabaman ittiin wal'aanaman keessaa ventilatariin oksijinii isa tokko waan ta'eef hanqinni maashinichaa akka hin mudanneef biyya keessatti omishuuf saffisa olaanaan hojjetamaa jira.
Dhaabbata Prees Itiyoophiyaatu gabaase.
Addunyaarratti lakkoofsi namoota Vaayirasii koroonaan qabamanii ariitiin dabalaa jiraachuu himame.
Addunyaarratti namoonni Vaayirasii koroonaa qabaman miiliyoona 1 fi kuma dhibba 5 fi kuma 40 ol ga'uu ragaan Yuunvarsiitii Hopkiins irraa argame ni agarsiisa.
Namoota qabaman kana keessaa namoonni kuma 90 ta'an du'aniiru jedham.Namoonni kumni dhibbi 3 fi kumni 42 ol ammoo dhibichaarraa fayyuu isaanii ibsameera.
Xaaliyaatti qofa ogeeyyiin yaalaa kumni 13 fi 522 dhibichaan qabamaniiru.Dooktaroonni biyyaattii 100 ol lubbuu dhabuu isaanii himameera.
Ameerikaatti namoota Vaayirasichaan du'an keessaa %70 lammiilee bifaan gurraacha ta'aniidha jedhame.
Ingilizitti guyyaa har'aa qofa namoonni 881 lubbuu dhabaniiru jedhame.
Afrikaatti namoota kuma 11 fi 591 qabaman keessaa namoonni 578 du'aniiru.
Ardichatti namoonni kumni 1 fi 428 dandamataniiru.
Ollaa Itiyoophiyaa Jibuutiitti namni tokko jalqabaaf guyyaa har'aa yoo du'u, biyyattiitti namoonni dhibichaan qabaman 140 ga'aniiru jedhame.
Itiyoophiyaatti namoota dhibichaan qabaman 56 keessaa lama yoo du'an, namoonni lama lubbuutti jiru jedhama.
Giddugalli qorannoo Vaayirasii koroonaa Jimmaa, Haramayyaa fi Naqamtee torbee dhufu hojii ni eegalu jedhame.
Naannooleen weerara Vaayirasii koroonaa ittisuuf giddugala qorannoo laaboraatoorii fi iddoo kunuunsa garaagaraa magaalootaatti hundeessaa jiru.
Mootummaan naannoo Oromiyaa weerara Vaayirasii koroonaa qolachuuf xiyyooffannoo olaanaan hojjechaa jira jedhame.
Naannichaatti giddugalli jalqabaa magaalaa Adaamaatti Kibxata darbe hojii eegaleera.
Ijaarsarra kan jiran giddugalli qorannoo Vaayirasii koroonaa Jimmaa, Haramayyaa fi Naqamtee torbee dhufu hojii kan eegalan ta'uu ibsameera.
Ogeeyyiin giddugalichaatti hojjetanis leenjii barbaachisu fudhachaa jiru jedhame.
Dabalataan meeshaleen qorannoof barbaachisan hundi guuttamuu isaanii ibsameera.
Yuunvarsiitii Haramayyaatti maashinoonni qorannichaaf tajaajilan lama qophaa'uu isaanii daayreektarri Koollejjii Saayinsii Fayyaa Yuunvarsiitichaa Dooktar Yaadataa Dassee himaniiru.
Giddugalichi yeroo hojii eegalee guyyaatti namoota 700f qorannoo taasisuu danda'a jedhan Dooktar Yaadataan.
Yuunvarsiitii Jimmaattis maashinoonni lama qophaa'uu daayreektarri Instiityuutii Fayyaa Yuunvarsiitichaa Dooktar Mahaammad Abbaa Maccaa ibsaniiru.
Namoota Vaayirasichaan qabaman kan tajaajilu sireewwan 200 fi namoota shakkaman kan tajaajili sireewwaan kumni 3 ol tajaajilaaf qophii ta'uu isaanii Dooktar Mahaammad himaniiru.
Yuunvarsiitii Wallaggaatti maashinoonni 6 tajaajilaaf qophaa'uu isaanii Pireezedaantiin Yuunvarsiirichaa Dooktar Hasan Yeesuuf ibsaniiru.
Giddugalichaatti meeshaalee fi ogeeyyii barbaachisu guutuun torbee dhufu hojiin ni eegalama jedhan Dooktar Hasan.
Afawarqi Alamuutu gabaase.
Minseensonni Maatii Mootoota Saa'ud Arabiyaa 150 ol Vaayirasii koroonaan qabamuu isaanii ibsame.
Saa'ud Arabiyaatti aanga'aa olaanaa tokko dabalatee miseensonni maatii mootoota biyyaattii 150 ol Vaayirasii koroonaan qabamuu isaanii Za Niiwu Yoork taamsi gabaaseera.
Bulchaa olaanaan magaalaa Riiyaad Biis Baandir Biin Abdulaaziiz umrii waggaa 70tti Vaayirasii kanaan qabamuu isaanii himameera.
Mahammad Biin Saalmaanis qophaatti of baasniiru jedhame.
Namoonni iddoo tursiisa addaa keessa turan 554 vaayrasichaarraa bilisa ta'uu isaaniin gara hawaasatti makaman jedhame.
Guyyoota 14f iddoo tursiisaa addaa keessa kan turan namoonni 554 qorannoo taasifameefiin Vaayirasii koroonaarra bilisa ta'uu isaaniitiin gara hawaasatti akka makaman godhamuu Ministirri Ministeera Fayyaa FDRI Dooktar Liyaa Taaddaasaa ibsaniiru.
Namoonni kunneen yeroo gara hawaasatti makaman hawaasni loogii malee isaan simachuu akka qaban ibsaniiru.
Yeroo ammaa namoonni kumni 2 fi 36 iddoo tursiisa addaa keessatti ogeeyyii yaalaan hordoffiin taasimaafii akka jiru Dooktar Liyaan dubbataniiru.
Itiyoophiyaatti namoonni alaa galan dirqamaan iddoo tursiisa addaa keessa akka turan murtaa'uun isaa weerarri dhibichaa daraan akka hin babal'anneef shoora olaanaa ba'uu isaas himaniiru.
Konfiraansiin Inshuraansii Fayyaa Hawaasaa Naannoo Oromiyaa Adaamaatti ta'amaa jira.
Hogganaan Biiroo Eegumsa Fayyaa Oromiyaa Dr. Darajjee Dhugumaa tajaajila Inshuraansii fayyaa hawaasaa hojiirra oolchuuf hojii hojjetameen bu'aan fooyyee qabu argamaa jira jedhan.
Bu'aawwan argaman Godinaalee fi aanaalee gidduu garaa garummaan bal'aa ta'e jiraachuu, kutannoo fi ka'umsi Hooggansaa bakkaa bakkatti garaa garummaa guddaa agarsiisuu, xiyyeeffannoon gaggeessaa laafaa ta'uun hanqinoota mul'atani.
Kanaaf qindoominaan hojjechuun hawaasa fayyummaansaa eegame horachuuf dirqama jedhan.
Hojichi seektara tokko qofaan kan raawwatamu osoo hin ta'iin gaggeessitoonnii fi hooggantoonni Mootummaa sadarkaan jiran waliin qindaa'uun dhimmichaaf xiyyeeffannoon barbaachisa kennuun kan raawwatamu ta'uunsaas hubatamu akka qaba.
Kenna tajaajila dhaabbilee fayyaa keessatti kennaman fooyyessuu, hawaasa bal'aa sochoosuun hirmaachisuun hojiitti galchuu fi hojiiwwan sadarkaa naannootti raawwataman akka wal fakkaataniif qindoominaan akka hojjetamuu qabu himaniiru.
Konfiraansii kanarratti waraqaawwan marii garaagaraa kan dhihaatan yoo ta'u, Ejensii Inshuraansii Fayyaa Hawaasaa Feederaalaa, oggantoota Biiroo Fayyaa Oromiyaa Naannoo hanga sadarkaa godinaatti jiran, Bulchitoota godinaa, Itti Gaafatamtoota Paartii Badhaadhinaa magaalotaa fi qooda fudhattoonni irratti hirmaatan.
Itti gaafatamtoonni Hospitaalota Oromiyaa adda addaarraa Naqamteetti imalan Hospitaala Ispeeshaalaayizidii Naqamtee daawwatan.
Tokkummaa fi kaka'umsii hojjetoota Bulchiinsaafi ogeeyyii Fayyaa tajaajilamtoonni tajaajila gaarii akka argatan taasiseera jedhame.
Baajata Mootummaan ramaduu eeguurra hawaasa hirmaachisanii mana hojii suphachuu, kutaa dabalataa ijaarratanii hanqina kutaalee furachuufi meeshaalee waldhaansaa guuttachuun hospitaalichaa kan irraa baranneedha jedhan daawwattoonni.
Hospitaalichi akkaataa sadarkaasaatti uummataaf tajaajila gahaa akka kennuuf meeshaaleen waldhaansaa hammayyaafi ogeeyyiin guutamuufii qabas jedhaniru.
Qindeessaan rifoormiifi deeggarsa hospitaalotaa Biiroo Fayyaa Oromiyaa obbo Abdii Laggasaa, Itti gaafatamtoonni hospitaalicha daawwataniis, wayita gara mana hojii keessanitti deebitan muuxanoo qooddattan hojiirra oolchuu qabdu jedhaniru.
Wandimmuu Kabbadaatu gabaase.Miidhaa dhibeen Busaa dhaqqabsiisu hambisuuf, qaamoleen hawaasaa qindoominaan hojjachuu akka qaban himame.
Kabajni torbee Busaa dhabamsiisuu mata duree Dhibee Busaa dhabamsiisuun ana irraa eegala jedhuun sagantaan beeksisaa fi sosochii hawaasaa dhabamsiisuu dhibee busaa Godina Arsiitti eegaleera.
Biyyi keenya karoora yeroo dheeraa bara 2009 hanga 2023 A.L.Itti dhibee Busaa dhabamsiisuuf karoorfattee hojjachuu irratti argamti.
Hojii hanga ammaatti hojjatameenis akka naannoo keenyaatti godinaaleen sadi Godinni Arsii ,Harargee Bahaa fi Harargee Lixaatti tatamsa'inni dhibee Busaa waggaa irraa gara waggaatti hirdhachaa dhufuun hanga bara 2014tti dhibee Busaa dhabamsiisuuf hojjatamaa jiraachuun himameera.
Kaayyoo kana galmaan gahuuf qaamoleen mootummaa,miti mootummaa fi hawaasni waliin tahuun hojjachuun murteessaa tahuu obbo Muhaammad Qaasim Waajjira Eegumsa Fayyaa Godina Arsiitti dursaan garee dhabamsiisa dhibee Busaa kan himan.
Qaamoleen Kabaja torbee busaa dhabamsiisuu irratti hirmaatan miidhaa dhibeen Busaa dhaqqabsiisu hambisuuf waliin taanee ni hojjanna jedhan.
Nageessoo Galchuutu gabaase.
Addunyaa irratti dhibeen busaa ammas yaaddessaa ta'aa akka jiru himamee.
Waggaatti namoonni kuma 400 ta'an sababii dhibee kanaan lubbuu isaanii kan dhaban keessaa baay'een isaanii daa'imman Afriikaa keessa jiraatani jedhameera.
Akka Dhaabbanni Fayyaa Addunyaa beeksisetti fandiin dhibee kana ittisuuf oolu ammas hanqina qaba jedhame.
Dhibeen kun daqiiqaa lama keessatti lubbuu daa'ima tokkoo galaafata.
Haala ammaa jiru kanaan weerarri bookee busaa kun hin to'atamu taanaan walakkaan uummata addunyaa balaaf saaxilamuu akka danda'u dhaabbanni fayyaa addunyaa akeekkachiisee jira.
Kanaaf biyyoonni fi dhaabbileen arjoomtotaa deeggarsa isaan irraa barbaadamu yeroon taasisuu akka qabanis gaafatee jira.
Akka walii galaatti herga bara 2010 hanga 2015 ALA, jijjiiramni jiraachuu qorannaawwan ni agarsiisu.
Fakkeenyaaf bara 2010 namoonni miliyoona 200fi miliyoona 39,addunyaa irratti dhibee busaan kan qabaman yoo ta'u lakkoofsi kun bara 2015 gara miliyoona 200fi miliyoona 14tti gadi bu'ee ture.
Haaluma walfakkaatuun yeroo kana keessatti baay'inni namoota lubbuun isaanii dhibee kanaan darbee,kuma 600fi kuma 7 irraa, gara kuma 500tti gadi bu'uu Rooyiters gabaase.
Addunyaa kana irratti guyyaatti daa'imman 400 ol ta'an Vaayireesii HIV waliin dhalatu.
Daa'imman dhalatan kun lamaan keessa tokko qorannoofi yaalaa kan argatanidha.
Sadeen isaanii keessa lama immoo qoratamanii dawaa gahaa argatu.
Daa'immaan Vaayireesii kana waliin jiraatan ,qorannoo,yaalaafi kunuunsa gaarii bardaadu jechuun Dhaabbanni Fayyaa Addunyaa guyyaa HIV Addunyaa bara kanaa sababbeeffachuun ergaa dabarsee jira.
Qorannoon bara 2018't dhuma irra taasifame akka agarsiisutti addunyaa kana irra namoonni miliyoona 37.9 Vaayireesii HIV waliin jiraatu.Kanneen keessa miliyoona 23.3 kanneen ta'an dawaa farra vaayireesii HIV kanneen fudhatanidha.
Isaan kun immoo namoota walii gala Vaayireesiin kun dhiiga isaanii keessatti argamu keessa 62% akka ta'e ragaan dhaabbata Fayyaa Adunyaa ni agarsiisa.
Itoophiyaa keessatti naannolee sadiin alatti HIV/AIDS'n sadarkaa weerararraa akka jiran waajjirri Ittisaafi To'annoo HIV/AIDS Federaalaa himeera.
Finfinnee, Dirree Dawaa, Harar, Gambeellaa, Affaar, Tigiraayi, Amaaraafi naannoo Beeneeshangul Gumuz weerara keessa jiraachuu isaanii daayiirketarri daayiiroktoreetii komiinikeeshinii waajirichaa Obbo Daani'eel Baatiri himaniiru.
Naannolee weerara kana keessa hin jirre ammoo: Somaalee, Oromiyaafi naannoo Sabaafi Sablammootaafi Ummattoota Kibbaa akka ta'an ibsu.
Akka seera Dhaabbata Fayyaa Addunyaatti jedhu obbo Daani'eel; walumaa galatti hawaasni dhibbaa ol yoo dhibbichaan qabame weerara akka jedhamu ibsuun naannolee kunneenis weerara keessa jiraachuu himu.
Ta'us garuu jedhu obbo Daani'eel; haala biyya keessa jiru weerara jechuun akka hin danda'amne ibsu.
Waajjiri Ittisaafi To'annoo HIV/AIDS Federaalaa dabalataanis dargaggoota biratti of dagachuun ol'aanaa akka jiru himu.
Waggatti lammiileen 23,000 ol vaayirasichaan ni qabamu; lammiileen 11,000 ol ta'an immoo vaayirasichaafi dhukkuboota vaayirasichaan wal qabataniin akka du'an ibsaniiru.
Itiyoophiyaan biyyoota Afrikaa talaallii Kaansarii fiixee gadameessaa kennan muraasa keessaa tokkodha.
Akka biyyaattiof dagachuufi dhibaa'ummaanakka jiru himu obbo Danii'el .
Sababuma kanaan hawaasni HIV/AIDS gonkumaa hin jiru jedhee akka yaadu jiraachuus himu.
Kunis hedduminnaan dargaggootarratti akka mul'atu himu.
Dhaabbilee barnoota ol'aanaatti, bakkeewwan piroojektoonni jiranitti, bakka oomishni abaaboo jiruufi namoota warshaa sukkaaraaf jecha shonkoora ciran biratti of dagachuun hedduminnaan bakkeewwan itti mul'atan ta'uus dubbataniiru.
Mootummaanis haala kana hubachuun asiin dura namoota hawaasaa keessaa bahaniin, koree garagaraa qindeessun, miidiyaaleefi namoota beekkamoo waliin ta'uun hojii adda addaa hojjachuuf sochiirra jiraachuu himaniiru.
Manni maree Eedsii Biyyaas waggoota shanan jahan darban xiyyeeffannaa osoo hin argatan turuu kaasun bara 2011 A.L.I irraa jalqabee irra deebiin hojii jalqabsiisuu himaniiru.
Tatamsa'inni HIV/ADIS sadarkaa biyyaatti yeroodhaa gara yerootti hir'ataa dhufuu obbo Daani'eel ni ibsu.
Kanas lakkoofsaan yoo kaa'an 0.91 ta'a jechuun haalli amma biyya keessa jiru weerara jechuun akka hin danda'amne dubbatu.
Tatamsa'inni HIV/ADIS sadarkaa naannootti yoo ilaalamu tatamsa'inna akka biyyaatti jirurra akka caaluu obbo Daani'eel ibsaniiru.
Tatamsa'inni dhibbeentaadhaan yoo kaa'amu Gambeellaa %4.8, Finfinnee %3.4, naannoon Tigaraayifi Amaaraa immoo %1.2 dha.
Akkasumas Dirree Dawaa, Harar, Affaariifi Beeneeshangul Gumuz immoo naannolee sadarkaa weerararra jiran jechuun ibsu.
Tatamsa'inna gad aanaa naannoleen qaban immoo; Somaalee (0.01) fi naannoo Sabaafi Sablammootaa fi Ummattoota Kibbaa (0.04) ta'uusanii himu.
Akka biyyaatti kutaalee hawaasaa keessa tatamsa'inni baay'innaan dubartoota daladala sal-qunnamtiirratti hirmaatan lakkoofsa heddu ta'uusaanii himaniiru.
Kunis %23 ta'uu ibsuun dubartoonni abbaa warraasanii du'aan dhaban gidduttis %19 ta'uu dubbatu.
Konkolaachiftoota karaa dheeraa imalanfi hidhamtoota seera biratti giddu galeessan tatamsa'inni sadarkaa biyyatti ol jedhee akka mul'atu dabalataanis ni ibsu.
Ummanni biyyattii dhibbentaan 27 ammas dirreetti qulqullaa'aa jira jedhame.
Waggoota shanan darbaniif hawaasni biyyattii aadaa mana fincaaniitti fayyadamuu akka dagaagfatuuf duulli hojii hubannoo uumuuf taasifamaa ture bu'aa buusuu eegaluu Ministeerri Fayyaa beeksise.
Itiyoophiyaatti sababoota guguddoo du'aafi miidhaa qaamaatiif nama saaxilaa jiran sadii keessaa inni tokko rakkoo qulqullina eeggachuufi bishaan dhugaatii qulqulluu dhabuu ta'uu ministir de'eetaan ministeerichaa Doktar Liyaa Kabbadaa himaniiru.
Daa'imman umriinsaanii waggaa shanii gadi ta'an keessaa dhibbantaan 22 ta'anis sababuma rakkoo qulqullinaa kanaan lubbuusaanii dhabaa kan jiran ta'uu dubbatu.
Qabiinsa qulqullinaa fooyyessuuf waggoota shanan darbanitti hojiiwwan hedduu hojjatamaa turanis bu'aan tattaafficha madaalu kan hin galmoofne ta'uufi duulli itti fayyadama mana fincaanii fooyyessuuf taasifamaa ture bu'aa gaarii agarsiisaa jiraachuu ibsu.
Sadarkaa hamaarra kan ture itti fayyadamni mana fincaanii yeroo ammaatti fooyya'iinsa agarsiisuudhaan ummanni mana fincaaniitti hin fayyadamne gara dhibbentaa 27tti xiqqaateera jedhan.
Biyyoota birootiin yemmuu walbira qabamee ilaalamu garuu ammallee lakkoofsi nama dirreerratti qulqullaa'aa jiruu kun olaanaa waan ta'eef furmaata hatattamaa kan barbaadu ta'uu dubbataniiru.
Tajaajila bishaan dhugaatii fi qabiinsa qulqullinaa qabu iddoowwan hundatti mirkaneessuuf immoo ga'ee waajjiraalee olaanaa waan ta'eef qaamota dhimmi ilaalu hunda waliin hojjattamaa jiraachuu himaniiru.
Haaluma kanaan hanga bara 2030tti ummanni hundi mana fincaaniitti akka fayyadamuuf karoorri qabameera.
Dooktar Abiy Ahmad giddu gala Meedikaalaa Yuunvarsiiti Jimmaa eebbisiisan.
Yuunvarsiitin Jimmaa boru bakka Ministeerri Muummee Dooktar Abiy Ahmad fi keessummoonni biroo argamanitti giddu gala Meedikaalaa eebbisiisa.
Giddu galli meedikaalaa eebbifamu sireewwan 800 kan qabu yoo ta'u, kutaa Kibba Lixaa biyyaatitti namoota miiliyoona 20 oliif tajaajila ni kenna jedhameera.
Giddu galichi biyyoota Ollaa kaneen akka Suudan Kibbaaf tajaajila kennuu haala danda'uun  ijaarrame.
Yuunvarsiitichi kadhimatoota Fayyaa 131 dabalatee eebbifamtoota digirii 2ffaa kuma 2 ol Ogummaa gara garaan barsiisa ture ni eebbisiisa.
Istaadiyeemiin namoota kuma 40 qabatu, bu'uuraalee misoomaa fi galmi Yuunvarsiitichi ijaarsise ni  eebbifamu jedhamee eeggama.
Galmi eebbifamuu galma walgahii teessoo kuma 4 fi 500 qabu, galma nyaataa namoota kuma 1 fi 500 qabatu fi galmoota wal gahii xixiqqaa lama kan qabu yoo ta'u Magaalaa Jimmaa  giddu gala konfaransii taasisuuf yaadamee kan ijaarrame ta'uun himameera jechuun FBCtu gabaase.
Ilkaan keenya midhagina isaa akkuma qabatetti akka turuuf hoo maal gochuu qabna?
Dhibeen ilkaanii foolii afaanii hamaa fiduu danda'aa? 
yoo ta'e haala kamiin ofirraa ittisuun danda'ama ? 
Dhukkuba ilkaanii akkamitti wal'aanuun danda'ama kan jedhuu fi dhimmoota walqabatan biroo irratti qophii heloo doktor OBN irratti radiyoon ogeessa waliin boru dilbata sa'aa 4:30 - 6:00 isiniif dhiheessina .
Boru nu eeggadhaa!Ministirri Mummee yeruma kana Hospitaala Feestullaa Hamliin daawwataniiru . 
Ministirri Muummee Dr Abiyyi Ahmad siidaa yaadannoo Dr Hamliin ebbisan.
Ministirri Mummee yeruma kana Hospitaala Feestullaa Hamliin daawwataniiru.
Sirna eebbaa kanarratti Dr Abiyyi haasawa taasisaniin Dr Hamliin haadha waan uumamaniif sirritti beekaniidha jedhaniiru.
Nama ta'anii nama fayyisan, nama keessayis nama turan jechun Dr Abiyyi Dr Hamliin ibsaniiru.
Dr Hamliin waggoota 60'f gahee olaanaa damee fayyaa Itiyoophiyaa keessatti bahataniif siidaan yaadannoo ijaarrameef.
Namichi qoricha sammuu hadoochu ykn kokeenii 246 liqimse xiyyaara irratti du'e Qondaaltonni akka jedhanitti namichi maqaan isaa Udo N jedhamu qoricha sammuu hadoochuu baay'ise waan fudhateef du'u danda'eera.
Lammiin Jaappaan balalii xiyyaaraa Meeksikoo irraa ka'e xiyyaara gubbaatti du'e.
Namichi kuni qoricha sammuu hadoochu ykn kokeeyin kan jedhan 246 guduunfamte liqimsee ture.
Balaliin Jaappaan Buufata xiyyaaraa Idil-addunyaa Naaritaa qubachuu qabu kuni namichi gaggabe jennaan achuma bulchiinsa Sonoraa Meeksikoo argamtutti qubateera.
Qondaaltonni akka jedhanitti namichi maqaan isaa Udo N jedhamu qoricha sammuu hadoochuu baay'ise waan fudhateef du'u danda'eera jedha BBCn.
Namichi du'e kuni balalii isaa magaalaa guddoo Kolombiyaa Bogota irraa ka'eeti isa Meeksikoo irraa ka'utti kan ce'e.
Akka abbaa alangeen Sonoraa ibsa baaseen gudunfaa qoricha takkattiin 2.5cm kan dheeratuufi 1cm kan bal'atu garaacha keessa argameera.
Imaltoonni 198 hafan magaalaa Hermosiloo erga qubatan booda imala isaanii itti fufaniiru.
Qondaaltonni federaalaa Meksikoo qorannoo kana kan gaggeessan ta'a.
Sagantaan Ekisteenshinii fayyaa sadarkaa yaalitiin bara 1994 eegalamee.
Dhaabbanni Fayyaa Addunyaa hojjettoota Ekisteenshinii fayyaa Itiyoophiyaa fi Ekwaadoorif beekamtii kennuuf yaada dhiyaate raggaasise.
Ministirri Ministeera Fayyaa Doktar Amiir Amaan yaadni dhiyaate boordii hoji raawwachiistuu Dhaabbata Fayyaa Addunyaatin ragga'uu isaa fuula miidiyaa hawaasummaa isaanitiin barreessaniiru.
Yaadichi boordichaan Amajjii 15,2011 beekamtii argatee kan ture yammuu ta'u, har'ammoo yaa'ii waliigalaasaatin sagalee guutudhaan raggaasiseera.
Sagantaan Ekisteenshinii fayyaa sadarkaa yaalitiin bara 1994 ega eegalamee kaasee dhibeewwan qulqullina naannoo fi dhuunfaarraa dhufuu malu hir'isuun danda'ameera.
Mala sadii fayyadamuudhaan finniisa guutummaa guutuutti balleessuun ni danda'ama.
Cuunfaa loomii jirbiitti jiisuudhaan bakka finnisa qabutti galgala dibanii buluu ganama immoo ofirraa dhiquudha.
Cabbii kafanaan maranii bakka finnisa qabu sanarratti gadi qabanii turuu.
Bishaan danfisnee hurka isaa bakka finnisa qabu sanatti qabuun finnisa ni balleessa.
Waltajiin nyaata aadaa Itiyoophiyaa Idil addunyaatti beeksisuu gaggeeffame Kaayyoon waltajjii kanaa manneen nyaata aadaa, aadaa fi qabeenya turiizimii biyyattii beeksisuufi.
Waltajiin kun walta'iinsaa Daandii Qilleensaa Itiyoophiyaa fi Imbaasii Mootummaa Riipapiliikaa Dimookiraatawaa Fedaraalawaa Itiyoophiyaa Israa'eeliin qophaa'e.
Kaayyoon waltajjii kanaa manneen nyaata aadaa, aadaa fi qabeenya turiizimii biyyattii beeksisuufi.
Qophii kanaarrattis  nyaata aadaa Itiyoophiyaa Beeteel Aviivaa keessa jiran nyaata aadaa filatamaa fi jaalatamaa ta'e agarsiisaaf dhiyyeessaniiru.
Hoggantoonni Mootummaa, miseensonni haawaasa Dipiloomaatii, bakkaa bu'oonni imaltootaa fi Gaazexeessitoota dabalatee keessummoonni biyyoota alaarra affeeraman argamuu odeeffannoon Waajjira Dubbi Himaa Ministeera Dhimma Alaarraa arganne ni mul'isa.
Dubartoota ulfaa'an keessaa walakkaan isaanii ni baasu.
Kana jechuun dubartoota 1000 keessaa 30 ulfa baasu jechuu dha.
Irra deebi'eeyyuu hin yaadu.
Waa'ee ulfa baasuu ifattii haasofna, yeroo darbe maatii koofi hiriyyoota kootti himeera, jetti Pii'aa shamarreen ganna 19 Giriinlaandirraa BBCtti himteetti.
Waggaa lama keessatti al shan ulfa baasteetti Yeroo baayyee qoricha ulfa ittisu nan fudhadha takka takka garuu ni irraanfatta.
Amma mucaa godhachuu hin danda'u; barnoota waggaa dhumaarran jira jetti shamarreen magaalaa guddoo Giriinlaand Nuuk.
Ishee qofa miti.
Bara 2013, irraa jalqabee waggaatti daa'imni dhalatan 700 yoo tahan ulfi bahu 800 tahuu ragaan istaatistiiksii mootummaa ni agarsiisa.
Giriin laand lakkoofasa ulfa ba'uu guddaa maaliif qabaatte?
Giriinlaand odola guddoo addunyaa kanaati garuu uummata xiqqoo qabdi.
Namoota 55,992 qofa.Lakkoofsa uummataa biyyattii Amajjii 1 bahetu kana agarsiisa.
Dubartoota ulfaa'an keessaa walakkaan isaanii ni baasu.
Kana jechuun dubartoota 1000 keessaa 30 ulfa baasu jechuu dha.
Deenmaarkitti immoo dubartoota 1000 keessaa 12tu ulfa baasu.
Giriinlaand biyya ofiin of bulchitu haa taatuyyuu malee daangaa Deenmaark keessa jirti.
Rakkoo diinagdee, mana jireenyaafi hanqinni barnootaa dhimma kanarratti shoora haa qabaataniyyuu malee, biyya qorichi ulfa ittiin ittisan bilisa tahetti rakkooleen kuni ulfa baasuuf sababii gahaa hin tahan.
Biyya ulfa baasuun seera qabeessa tahettillee, namoota ulfa baasanirratti loogiin ni qaqqaba.
Giriinlaanditti dubartoonni yaaddoo hin qabani.
Ulfa hin barbaachifne baasuun akka qaaniittii hin ilaalamu.
Maaliif ulfi hin barbaachifne baay'ate?
Hiriyyooti koo ulfa baasanii beeku.
Haati koo anaafi obboleessa koo otoo hin dahiin dura al sadii baasteetti, Piiyaan.
Dhimma kana haasa'uu hin feetu.
Barattoonni magaalaa Nuuk Rooobii yeroo hunda gara kiliiniika wal-hormaataa deemu , guyyaa ulfa baasuu jechuun waamu jedhu Deenmaark Yunivarsiitii Rooskilaayiditti qorataa dhimma kanaa kan tahan Doktar Tuurii Hermaanis.
Giriinlaanditti, dubbiin ulfa baasuu haasaa dubbachuuf qaaneessuufi balaalefatamu miti- wal-quunnamtii saalaafi ulfi karoora malees akkasuma.
Qorichi ulfa ittisu bilisaafi haala argachuuf salphaa haa tahuyyuu malee hiriyyooti koo baayyeen itti hin fayyadaman, jetti Piiyaan.
Istaayin Ririinooy narsii fayyaa gadameessaa yoo taatu dhimma ulfa baasuu kana yeroo dheeraaf qo'atteetti.
Dubartoonni harka 50 tahan waa'ee qoricha ittisa ulfaa ni beeku, garuu harki 85 ol sirnaan itti hin fayyadamne, jechuun BBCtti himteetti.
Ulfi hin barbaachifne dhugaatiin dhufa : Dhiirris dubartiinis dhiibbaa dhugaatii jala buunaan qoricha fayyadamuu ni irraanfatu.
Sabbiiwwan sadii dubartoonnii qoricha hin fayyadamneef ibsu Doktar Tuurii Hermaanis Inni duraa, dubartoota daa'ima barbaaadan, lammata immoo, dubartooti kana dura miidhaan irra gahe alkoolii gaafa fudhatan qoricha fayyadamuu ni irraanfatu, inni dhumaa dhiiroti kondomii keewwachuu yoo didanii dha.
Dubartiin tokko yoo dirqiidhaan gudeedamte fi mucaa gara rakkootti fiduu dhiisuuf ulfa baasuuu dandeessi.
Ulfa baasuun daa'ima dagatamuufi hin barbaadamnerraa wayya, jedha kibba Giriinlaanditti hakiima kan tahan Laars Mosgaard Miidhaan saalaa dhimma fayyaa irra deddebi'ee ka'u dha- barattoota dargaggoota keessaa 10 haati isaanii yeroo miidhaan irra gahu arganiiru, akka qorannoo Nordic Centre for Welfare and Social Issues.
Miidhaa saalaa argauu irrayyuu ijoolleen ofii saaxilamtoota dha.
Qorichi akka garaa yoo jiraateyyuu faayidaarra oola jechuu miti.
Waa'ee qoricha ulfa booda fudhatamu baatii tokko duran bare, waa'ee filannoo kanaa namni baayyee kan beeku natti hin fakkaatu jechuun BBC tti himti Piiyaan Haati koo waa'ee fayyummaa wal-quunnamtii saalaan dhufuu natti haasoftee hin beektu, waan baayyee kanin bare mana barumsaafi hiriyyoota koorraan bare, jetti.
Qorannoon Journal of Circumpolar healthn bahe maatiin Giriinlaand keessa jiran ijoollee isaaniitti dhiimaa kana haasa'uu itti ulfaata jedha.
Lakkoofsa ulfa baasuu kana hir'isuuf biyyattiin ulfa baasuu kaffalchiisuu qabdi jedhu gariin namootaa.
Kaan immoo namooti ulfa baasuun kaffalchiisuufi dhiisuu bilisa tahuusaa wajjiin wal hin qabatu jedhu.
Deenmaarkitti iddoo qorichicha salphaan argamutti lakkofsi kuni kana Giriinlaandirraa baayyee xiqqoo dha.
Giriinlaanditti dargaggoonni waggaa 14-15tti wal quunnamtii saalaa raawwachuu jalqabu.
Harki 63 immoo wal-quunnamtii saalaa dhaabbataan raawwatu.
Mootummaan biyyattii manneetii barnootaa waliin tahuun jaatanii dargaggootaaf miidhaa umrii ijoollummaatti daa'imaa godhachuu hubannoo kennuu jalqabeera.
Ashaanguliitii akka daa'ima dhugaa taatu itti kennuun itti gaafatamumaa daa'ima godhachuun qabu barsiisuuf yaala jaataniin kuni.
Daayreektarri Olaanaan Dhaabbata Fayyaa Addunyaa Dr. Tewoodroos Adihaanoom Itoophiyaan raammoo giinii balleessuuf carraaqqii taasisaa jirtu dinqisiifatan.
Itiyoophiyaatti waggaa tokkoo fi walakkaa darbe keessatti raammoo giinii (Guinea warm) namarratti mul'achuu dhabuu isaatin baga gammaddan jedhaniiru.
Mootummaan hojii dhibicha balleessuuf hojjatu ammas cimsee akka itti fufu gaafataniiru.
Ministirri Eegumsa Fayyaa Dr. Amiir Amaan gama isaanitiin mootummaan dhimmicharratti cimee hojjechaa jiraachuu himaniru.
Hojicha keessattis Dhaabbanni Fayyaa Addunyaa fi qooda fudhattoonni tumsa akka itti fufan gaafataniiru.
Yaa'ii Fayyaa Idil-addunyaa 72ffaa Jeeneevaatti taa'amaa jiru irratti hojii waliin gahiinsa fayyaa Itiyoophiyaatti hojjetame irratti gabaasni Ministira Fayyaan dhiyate.
Ministirri Fayyaa Dr Amiir Amaan hojii waliin gahiiniinsa tajaajila fayyaa akka biyyatti hojjetamaa jiruun milkaa'ina galmaa'an, gufuulee muudatanii fi kallattii gara fuula duraa yaa'ichaa dhiyeessaniiru.
Hoggantoonni biyyootaa Afrikaa yeroo garaa garaa dhukkubsataniiru, du'aniiru ykn erga agarree turre jedhuun lammiileen miidiyaa hawaasummaa gubbaa irratti ijoo dubbii godhatu.
Kan Maalaawwiitti mudates akkana.
Duula irratti pirezidantiin Maalaawii Pitar Mutaarikaa waa'ee du'u isaanii namoonni haasa'aa turan irratti deebii kennaniiru.
Guyyaa kaleessaa, Roobii, giddu gala Maalaawwiitti namoota du'u isaanii miidiyaa hawaasummaa gubbaa isa haasa'aan dubbiin xuqaniiru.
Kun nama du'e isinitti fakkaataa?jechuun deeggartoota isaanii konkolaataa poolisii gubbaa dhaabachuun gaafataniiru.
Lammiileen Maalaawii gaafa Kibxataa filannoo ni taasisu.
Torban darbe duula na filadhaa bulchaan biyyasii bakkeewwan garaa garaa biyyaattiitti tasisuu qaban tasa waan adda citef dubbiin du'aniiru ta'a jedhu tamsa'e.
Gaafa Roobii garuu namoonni dhibba hedduu ta'an yeroo pirezidantichi yeroo lammaffaaf biyya bulchuuf duula na filadhaa taasisan Saalimaatti arganiiru.
Duula irratti hiyyummaa xiqqeessuufi manneen barnootaa hedduu ijaarsisuuf waadaa seenaniiru.
Obbo Mutaarikaan bara 2014 aangootti kan dhufan yoo ta'u pirezidantii itti -aanaa biyyattii Saawuloos Chilimaa fi Laazaarus Chaakweraa jedhaman irraa morkiin cimaan isaan eeggata.
Doktorri Firaansi dhukkubsattoota 17 summeessan irratti qorannoon yakkaa eegale.
Firederik Pechiyeer kan ogummaan isaanii anastesiyolojistii ta'an kun kanaan dura dhukkubsattoota 7 biroo summeessan irrattis qoratamaniiru.
Walumaa gala sababa kanaan sagal du'aniiru.
Abbaa alangeen ogeessi kuni hojii hojjeetota akka isaanii kaan gidduu seenuun cimina ofi agarsiisuuf jecha waan hin taane raawwataniiru jedha.
Doktorri fayyaa kuni garuu kana hunda ni balaaleffatu, yoo irratti mirkanaa'e garuu hidhaa umurii guututu irratti murtaa'a.
Ogeessi kuni Baha Firaansi magaalaa Besaankoonitti Caamsaa bara 2017 dhukkubsattoota 7 summeessuun qoratamaa turan.
Haa ta'u malee booda gadhiifaman, hojii isaanii garuu akka hin hojjenne dhorkaman.
Torban kana immoo poolisiin wal'aansa baqaqsanii hodhuun walqabate ofitti waame isaan gaafateera.
Wal'aansa kana daa'ima umurii 4 hanga nama umurii 80 ta'an argate.
Abbaan alangee Etiyeen Maantewuks miidiyaa biyya keessaaf akka dubbatanitti dorktorri fayyaa kuni hojjettoota waliin waldhabaa turan jedha BBC.
Doktarri fayyaa kunis ta'e abukaatoon isaa garuu himannaa kana hin fudhatan.
Bu'aan qorannoo kanaa maalis haa ta'u, ammaan achi waanan hojjedhu miti, jechuun doktarri kuni ibsa gaafa Kamisaa ripportarootaaf kennaniiru.
Doktora yeroo tokko summii namaa kenne jedhame hin amantu.
Maatiinkoo gaddaniiru, ijolleekoofin sodaadha.
Mariin ogeessota fayyaa haala tajaajila fayyaa fooyyessuurratti xiyyeeffate Wajjira Pireezdaantii MNO taa'aamaa jira.
Pireezidaantiin Itti Aanaa MNO Obbo Shimallis Abdiisaa, Ministeerri Fayyaa Dr. Amiin Amaan, Hoogganaan Biiroo Fayyaa Oromiyaa Dr Darajjee Dhugumaa ogeessotta fayyaa sadarkaa adda addaarraa walitti bobba'an waliin mari'ataa jiru.
Waltajjicharratti hojiiwwan hanga yoonaa akka naannoo Oromiyaatti akkasumas dhimmoonni Oromiyaatti hojjatame fooya'aa akka ta'e gabaasa raawwii hojii dhiyaaterraa hubatameera.
Rakkoo waliin gahiinsa furuuf hospitaalonni 24 bara kana eebbifamaniiru.
Dhaabbilee tajaajila fayyaa jiran keessatti garuu rakkoon ibsaafi bishaanii bal'aan kan jiru yoo ta'u, kanaafis isaan kun xiyyeeffannoo barbaadu jedhameera.
Bara darbe baay'ina namootaa miiliyoona 20, bara kanammoo hanga yoonaatti miiliyoona 17 tajaajilli fayyaa qaqqabeera.
Baay'innii hojjetaa reeshoo 0.73 : 1000 yoo ta'u fooyyee barbaada.
Akka waliigalaatti waliin gahinsaa fi walgitiinsa tajaajilaa mirkaneessuun barbaachisaa ta'uutu ibsame.
Hojjetoonni gaaffiiwwan adda adda kan dhiyessaa jiran yoo ta'u, gaaffilee dhiyaataniif deebiin kennamanii kallattiin gara fuulduraa ni kaa'aamaan eegama.
Asfaaw Lammaatu gabaase.
Chaayinaatti kaleessaa kaasee amma har'aatti namni Vaayirasiin koroonaa irratti argame hin jiru.
Chaayinaatti baatii Faranjootaa Muddee darbe erga weerarri dhibee Vaayirasii koronaa ka'ee kaasee, kaleessaa jalqabee amma har'aatti namni Vaayirasichaan qabame hin jiru jedhameera.
Namoonni 34 Chaayinaatti kaleessa vaayrasichi irratti argame hunduu kan biyya biraarraa achi seenanidha jedha gabaasni "BBC".
Abbaan Taayitaa To'annoo Nyaataa fi Dawaa Itiyoophiyaa dibatoota qulqullinaa (Hand sanitizers) mirkana ga'umsaa fi eeyyama oomishaatin ala gabaadhaf dhiyaatan ittise.
Hawaasnis akka itti hin fayyadamnee fi gabaarraa ittisuuf qaama nageenyaa fi dhaabbilee fayyaa dhimmi isaan ilaallatuuf eeruu barbaachisaa akka laatu abbaan taayitichaa gaafateera.
Haaluma kanaan hawaasni oomishaalee qulqullinaa mirkana sadarkaa hin argatinii fi eeyyama oomishaa hin qabaatin kanneenitti akka hin fayyadamne dhaamera; Mela Sanitizer  Narobi Sanitizer  Habesha Sanitizer  FOM Sanitizer  GST Sanitizer  Silva Sanitizer  Yero Hand Sanitizer  Adey Hand Sanitizer  Abyssinia Hand Sanitizer  TAFF Alcohol Abbaan taayitichaa hawaasni karaa sarara bilbila bilisaa 8482 eeruu akka laatus waamicha dhiyeessera.
Muummee ministiraa Dooktar Abiy Ahimad dabalatee, hoggantoonni biyyoota Afrikaa marii bilbilaa taasisan.
Walitti qabdummaa preezdaantii Afrikaa Kibbaa fi dura taa'aa Gamtaa Afrikaa yerichaa Siriil Raamaafoosaatin muummee ministiraa Dooktar Abiy Ahimad dabalatee hoggantoonni biyyoota Afrikaa marii bilbilaa taasisaniiru.
Maricharratti dureewwan Ruwaandaa, Seenegaal, Gibts, Ziimbaabuwee, Demokraatiika Riippabliika Koongoo fi Keeniyaa hirmaataniiru.
Dabalataan dura taa'aan Koomiishinii Gamtaa Afrikaa, daayreektarri olaanaa Dhaabbata Fayyaa Addunyaa, daayreektarri Wiirtuu Ittisaa fi To'annoo Dhibee Afrikaa hirmaataniiru.
Marichaan rakkoolee Afrikaa mudatanii fi furmaata isaaniirratti xiyyeeffatameera jedhaniiru Dooktar Abiy karaa fuula Feesbuukii isaanitiin akka beeksisanitti.
Weerara Vaayirasii koroonaa ittisuuf hoggansi qindaa'aa fi waloo murteessaa ta'uus ibsaniiru.
Naannoo Oromiyaatti namoota Vaayirasii koroonaatin shakkamanii fi tuttuqqaa warra vaayirasichi irratti mula'te qabaniif qorannaan taasifamaa jira.
Namoota Vaayirasichaan shakkaman 108, kanneen tuttuqqaa warra vaayirasichi irratti mula'te qaban 100 tursa addaa galanii qorannaan taasifamaafii jira.
Shakkii vaayirasichi hawaasa keessatti babal'achuu hin oolle jedhu sakatta'uuf, magaalaa Adaamaa keessatti qorannoon namoota 250 irratti addatti taasifameera.
Bu'aan qorannaa isaanitis boru kan ifoomu ta'uu Biiron Fayyaa Oromiyaa ibseera.
Kanuma faana, rakkoo qorannoo laaboraatoorii furuudhaf Hoospitaalli Moojoo meeshaalee fi ogeeyyii barbaachisaniin guutamee guyyaa har'aa irraa eegalee hojii qorannootif qophaa'uun isaas ifoomera.
Manneen amantaa rakkoo ummanni baay'inaan walitti qabamuun geessisuu malu hubachuudhan, of eeggannoo barbaachisu gochaa jiraachuu isaanitiif mootummaan naannoo Oromiyaa galateeffateera.
Balaa dhibeen kun geessisuu malu dandamachuuf kadhannaan akka tumsanis mootummaan naannoo Oromiyaa waamicha dhiyeessera.
Ogeeyyiin fayyaa sadarkaa adda addaa jiran 8,997 ol ta'an leenji'anii hojii to'annaa fi ittisa vayirasichaaf bobba'aniiru.
Yeroodhaf bittaan meeshaalee yaalaa, qorichaa fi kanneen biroo Birrii miiliyoona dhibba 1 fi miiliyoona 35 olii bajata mootummaan ramadeen raawwatamaa jira.
Ministirri Dhimma Alaa FDRI obbo Gadduu Aandaargaachaw, ministira Dhimma Alaa Noorweey Iin Maarii Eeriiksan waliin dhimmoota tamsa'ina Vaayirasii koroonaa ittisuun itti danda'amurratti bilbilaan mari'atan.
Obbo Gadduun vaayrasicha ittisuuf sochii Itiyoophiyaan taasisaa jirturratti ministirittiif ibsa laataniiru.
Mootummoonni Misoomaa Baha Afrikaatis tumsaa fi sochii ittisa vaayrasichaarratti taasisaa jirurratti ibsa laataniiru.
Ministirittiin gama isaanitiin weerara vaayrasichaa ittisuuf tumsi barbaachisaa ta'uu ibsanii, biyyi isaanii Itiyoophiyaa waliin kan dhaabbattu ta'uu eeraniiru.
Dabalataan biyyi isaanii Gamtaa Awurooppaa fi Dhaabbata Fayyaa Addunyaa waliin ciminaan hojjechaa jiraachuu ibsaniiru.
Ogeeyyii fayyaa tajaajila tola ooltummaa laachuuf galmaa'aniif leenjiin Intarneetiin kallattiin qophaa'uu ibsame.
Ministeerri Fayyaa ogeeyyii fayyaa tajaajila tola ooltummaa laachuuf galmaa'an hojiitti bobbaasuuf waamichaa taasisuun isaa kan yaadatamuudha.
Ogeeyyii kanneen hojiitti bobbaasuun dura dhimmoota hojichaan walqabatan ilaalchisee leenjiin hubannoo uumuu â€˜online' kan kennamu ta'uu ministeerichi beeksiseera.
Ogeeyyiin kunneen leenjicha fudhachuu isaanii ragaan agarsiisu barbaachisaa waan ta'eef erga leenjicha xumuranii priintii godhachuun qabachuu akka qaban ministeerichi yaadachiiseera.
Haaluma kanaan leenjicha hordofuuf teessoo armaan gadittii fayyadamaa.
Afrikaatti namoonni Vaayirasii koroonaan qabaman kuma 14tti siqeera.
Afrikaatti namoonni vaayraasii koroonaan qabaman kuma 13fi 674 gahu ibsi woorlid meetirsi doot baasee ifoomseera.
Afrikaa kibbaatti namoota kuma lama ol, Ijiptiitti kuma tokko fi 794, Aljeeriyaatti kuma tokkoofi 761 fi Morookoo kuma tokko fi 527 vaayraasii kanaan qabamu isaani gabaasaniiru.
Guyyaa har'a morookoon namoota haaraa vaayraasii kanaan qabaman 79 gahu isaanii fi lammiileen ishee 3 immoo du'uu beeksiifte.
Hanga ammaatti namonni 700 ol du'u gabaasni kun yoo ibsu, Aljeeriyaatti namoonni 256, ijiptii 135 akkasumas Morookoon lammiilee 110 du'aan dhabuun sadarkaa duraa qabataniiru.
Hanga ammaatti namoonni 2295 vaayiraasii kana irraa bayyanachuu himuun , Afrikaanoonni kuma 10fi 678 vaayraasii kanaan dhukubsachaa kan jiraan yoo ta'uu, 159 kan ta'an immoo dhukubbii cimarraa jiraachu beekame.
Dhibeen kun hanga ammaa biyyoota Afrikaa 55 keessaatti argamuus gabaafameera.
Jibuutiin nama lammaaffaa vaayraasii kanaan qabamee du'e lama beeksiftee Itiyoophiyaanis qorannoo sa'a 24 keessatti qorannoo taasiifameen namoota haaraa irraatti mul'achuun lakkoofsi dhukubsatoota 69 gahu fi namooni dabalataa jaha bayyanachuun gabaafameera.
Walaayittaa Magaalaa Sooddootti namoota jireenya isaanii dandirra taasifatan 700 ol weerara Vaayirasii koroonaa ittisuuf jecha hojiin daandirraa kaasuu raawwatame.
Lammiilee jireenya isaani daandirra taasifatan gargaaruuf Yuunvarsiiti Walaayittaa Sooddoo, Kolleejjii Qonnaa, Barnoota fi Oogummaa Sooddoo fi qaamoleen biroo deeggarsa taasisuu isaani Kantiibaan magaalaa Sooddoo obbo Yaalaw Geetaachaw ibsaniiru.
Yuunvarsiiti Walaayittaa Sooddoo gama isaan lammiile jireenya isaanii daandirra godhatanii kan oolu deeggarsa Birrii miiliyoona 2 ol, firaashi 1000, barbaree kuntaala 12, missira kuntaala 25 ol fi xaafii kuntaala 230 akka laatu waadaa galeera.
Waltajjiin aartii daawwattoota malee weerara vaayrasi koroonaa ittisuuf qophaa'e Paarkii Tokkummaatti gaggeeffama jira.
Sagantichi koree aartii fi miidiyaa biyyaalessaan kan qophaa'e dha.
Waltajjicharratti muuziqaa sabaa fi sablammiilee garagraa, agarsiisa addaddaa fi tiyaatira gabaabaa fi sarkasiin ni dhiyaatu .
Namoonni aartii bekkamoon waltajjicharratti ni argamu .
Itiyoophiyaatti namoonni dabalataa 4 Vaayirasii koroonaatin qabamuun mirkanaa'e .
Sa'aa 24 keessatti namoota 345f qorannaan laabraatoorii kan taasifame yammuu ta'u, namoonni 4 Vaayirasichaan qabamuun mirkanaa'era .
Lakkoofsi namoota Vaayirasichaan qabamaniis waliigalaan 69 qaqqabeera .
Dhukkubicharaa lakkooksi namoota dandamatanii 10 gaheera .
Ministirri Ministeera Fayyaa Dooktar Liyaa Taaddasaa akka ibsanitti hanga ammaatti Itiyoophiyaatti waliigalaan namoota kuma 3 fi 500f qorannaan laabraatoorii taasifameera .
Guyyaa har'aa namoonni Vaayirasichaan qaban arfan lammiilee Itiyoophiyaa ta'uu ibsaniiru.
Dhiira lamaa fi dubartoota lama yoo ta'an 3 seenaa imala biyya alaa kan qabanidha . 
Kanneen keessa lammiilee Itiyoohiyaa dubartii umrii 30 fi dhiira umrii 29 Dubaay irraa dhufuun bakka tursiisa addaatti hordofiin ta'aafi tureera .
Lammii Itiyoophiyaa dubartiin umrii 33 ammoo seenaa imala biyya Ameerikaa kan qabdudha.
Namni biroo lammii Itiyoophiyaa umrii 42t jedhaniiru.
Namni kun seenaa imala biyya alaa kan hin qabnedha.
Tuttuqaa nama biraa qabaachuu fi dhiisuu qulqulleeffamaa jiraachuu ibsameera .
Itiyoophiyaatti namoota Vaayirasichaan qabaman keessaa 10 kan dandamatan yammuu ta'u, 3 lubbuun isaanii darbeera.
Lama ammoo gara biyya isaaniitti deebi'aniiru .
Sa'aatii 24 darban keessatti namootaa 286 qorannoo laaboraatoorii taasifameen namoonni 2 dabalataan Vaayirasii koroonaan qabamuu isaanii Ministeerri Fayyaa beeksise.
Namoonni lamaanuu lammiilee Itiyoophiyaa ta'uu Ministirri Ministeera Fayyaa Dooktar Liyaa Taaddasaan ibsaniiru.
Isheen tokko dubartii umrii waggaa 24 yoo taatu, seerri dirqiin iddoo tursiisaa addaa galuu osoo hin ba'in dura Dubaay kan dhufteedha jedhan.
Isheen lammataa dubartii umrii waggaa 35 yoo taatu Turkii dhufuun iddoo tursiisa addaa keessa kan turteedha .
Hanga guyyaa kanaatti namoonni Vaayirasichaan qabaman waliigala 71 ga'aniiru . 
Namoota qabaman keessaa namoonni 10 kan dandamatan yoo ta'u lubbuun namoota 3 ammoo darbeera.
Waliigala hanga guyyaa kanaatti namoota kuma 3 fi 863f qorannoon laabooratoorii taasifamuu Dooktar liyaa ibsaniiru.
Yeroo ammattti namoonni 56 yaalarratti kan argaman yoo ta'u, namni dhukkubbii lubbuurratti argamu hin jiru jedhan.
Hojiin lammiilee seenaa imalaa qaban barbaaduun gara dhaabbilee fayyaatti fiduu hojjetamaa jiraachuu Ministirri Ministeera Fayyaa Dooktar Liyaa Taaddasaan ibsaniiru.
Dooktar Liyaan Itiyoophiyaatti Vaayirasii koroonaaf deebii laachuu ilaalchisee gaaffiilee kuma 2 fi 500 fuulawwan marsariitiin dhiyaataniif karaa Fuula Feesbuukii isaanii ibsa laataniiru.
Erga Vaayirasiin koroonaa addaunyaarratti muul'achuun isaa dhaga'amee vaayrasicha ittisuuf hojiileen qophii duraa hojjetamaa ture jedhan Dooktar Liyaan.
Keessattuu vaayrasicha qolachuuf dhimma ijoo kan ta'e hojiin hubannoo uumuu qaamoolee dhimmi ilaallatu waliin xiyyeeffaannoon hojjetamaa tureera jedhan.
Yeroo ammaas Finfinnee dabalatee naannooleetti hojiin hubannoo uumuu mana manarraa ogeeyyii ekisteenshinii fayyaan kennamaa jiraachuu Dooktar Liyaan kaasaniiru.
Odeeffannoo Vaayirasii koroonaan walqabatu afaanoota garaagaraa fi mallattoon bal'inaan dhiyeessuuf qophiin xumuramuu Dooktar Liyaan ibsa isaaniin eeraniiru.
Buufata Raadiyoo hawaasaa 49n hojiin hubannoo uumuu hojjetamaa akka jirus himaniiru.
Dooktar Liyaan namoota dhibee kanaan qabaman looguun barbaachisaa akka hin taane himuun, hawaasni of eeggannoon namoota kanneeniif kunuunsa barbaachisu gochuu qabu jedhan.
Yeroo baayy'ee teessoon namoota vaayrasi koroonaan qabamanii osoo ifoomee gaaffiin jedhu ka'us, ragaa fi odeeffannoo dhukkubsattootaa ifoomsuun namuusa yaalaa miti jedhan.
Ogeeyyiin yaalaa fayyummaa isaanii eeguun tajaajila barbaachisu akka laataniif hojiin dhiyeessii barbaachisu guutuu hojjetamaa jiraachuu Ministirri Ministeera Fayyaa FDRI Dooktar Liyaan himaniiru.
Ogeeyyii kanneeniif mana jireenyaa, leenjii, tajaajila geejjibaa fi uffata yaalaaf barbaachisan guutuuf xiyyeeffannoo addaan hojjetamaa akka jiru eeraniiru.
Busaan (malaria) dhukkuba daddarbaa kan bayyinaan naannoo tiroopikii fi sab-tiropikii kessatti ardii Ameerikaa, Eshiyaa fi Afrikaatti argamu.
Dhukubni kun tilmaaman hanga ummata miliyoona 400 ta'u wagga tokkotti kan qabu yoo ta'u, ummatta miliyoona 1 hanga 3 ta'an waggaatti ajjeesa.
Ummatni dhibeen kun bayyinaan ajjesus ijolle xixiqqoo Sab-Sahaaraa Afrikaatti argamani.
Dhibee busaa kan namarraa namatti dabarsu bookee busaa ishii dhaltuu Anoofeles jedhamuun beekkamtu.
Maxxantoonni busaa nama qabsiisan seelii dhiiga diimaa keessatti kan wal horan yoo ta'u kanarraan kan ka'e, busaan hirrina dhiigaa (anaemia), akkasumas mallattoo oo'a qaamaa, qorri namtti dhaga'amuu, of wallaaluu fi du'a fida.
Dhibee busaa ittisuuf akka bookeen busaa nama hin hiddine(ciniinne) gochuun barbaachisaa dha.
Kana gochuuf agobarrii fayyadamuu, qoricha bookee busaa biifuu, fi bishaan ciise gogsuun fala ta'a.
Dhibeen busaa talaalli hin qabu.Kanarraan kan ka'e, falli inni guddaan akka dhibeen kun nama hin qabne ittisuudha.
Qorichi dhukkuba kana ittisu garuu gatiinsaa miyaa waan ta'eef namoonni naannoo busaaf saaxilame jiraatan gatii isaa hin danda'an.
Ga'eessota nannoo busaaf saxilame keessa jiraatan baayyeerratti dhibeen kun deddebi'ee itti ni ka'a, akkasumas humni dhibee kana ittisuu isaaniis dadhabaa deema.
Dhukkuba kana yaaludhaaf qoricha akka kuniin(quinine) ykn artemisiniin(artemisinin) fayyadamuun kan beekkame yoo ta'u dhibeen busaa garuu yeroodhaa gara yerootti qorichoota kanatti baraa jira.
Ayyaana waggaaf meeshaaleen bu'uraa ga'aa ta'e dhiyaate.
Eejansiin Waldaalee Hojii Gamtaa Magaalaa Finfinnee ayyaana Qilleef meeshaalee bu'uraa ga'aa ta'e dhiyeessuu beeksise.
Eejansichi yuuniyeenota naannolee waliin ta'uun oomishaalee qonnaa dhiyeessaa jiraachuu daayreektarri olaanaa eejansichaa obbo Gizaachaw Alii ibsaniiru.
Haaluma kanaan yuuniiyeenota naannolee Oromiyaa, Amaaraa fi waldaalee hojii gamtaa naannoo Kibbaa irraa oomishaaleen qulqullinni isaanii olaanaa ta'e dhiyaachaa jiraachuu himaniiru.
Gabaa ayyaana Qilleef qullubbii, xaafii, barbaree fi zayita gatii madaalawwan dhiyeessuu isaa obbo Gizaachaw ibsaniiru.
Akkasumas killee, daakuu fi mi'eessituuwwan adda addaas gatii giddu galeessan dhiyeessuu isaa himaniiru.
Dabalataan eejansichi kutaalee bulchiinsa magaalaa Finfinnee 5 keessatti agarsiisaa fi baazaarii qopheessuu dubbataniiru.
Eejansichi suuqota 800, dhaabbilee ummataa 205 fi manneen foonii 200 keessatti tajaajila kennaa jira jedhan obbo Gizaachaw.
Tajaajila hawaasaaf kennuu cinaatti harka qalleeyyii fi daa'imman kuma 1 oliif dhaabbiin deeggarsa taasiisaa akka jirus ibsaniiru.
Balaa ibiddaa bosona Awustiraaliyaatti mudateen lakkoofsi namoota du'anii 18 irra yoo ga'u manneen kumni 1 fi 300 barbadaa'uu Muummeen Ministiraa biyyaatti beeksisan.
Ibiddi kun guyyaa har'aa qofa iddoo 200 olitti qabatee jira.
Bosonni lafa hektaara miiliyoona 5 irra jiru gubachuu fi balaa cimaan biyyattii mudachuu Muummeen Ministiraa biyyattii Iskoot Mooriisoon himaniiru.
Lubbuun namoota 18 darbuu fi manneen jireenyaa kumni 1 fi 300 ol barbadaa'uu ibsaniiru.
Balaan kun ji'oota hedduuf itti fufuu akka danda'us eeraniiru.
Aarri bosonaa ka'u qilleensa faalaa jiraachuu fi fageenya kiiloo meetira kuma 2 irratti miidhaa qaqqabsiisaa akka jiru himaniiru.
Keessattuu jiraattoonni dhiyeenya irratti argaman aarichaan miidhaamaa jiraachuu ibsaniiru.
Itiyoophiyaa keessatti guyyaa jalqabaa bara Faranjootaa 2020tti daa'imman kumni 8 fi 493 dhalachuu Dhaabbata Mootummoota Gamtoomaniitti Fandiin Daa'immanii(UNICEF) beeksiise.
Guyyaa jalqabaa bara Faranjootaa 2020tti addunyaa irratti daa'imman kumni dhibba 3 fi kumni 90 ol dhalachuu ibsameera.
Hindi, Chaayinaa fi Naajeeriyaan biyyoota daa'imman hedduun guyyaa kana keessatti dhalatan ta'uu Dhaabbata Mootummoota Gamtoomaniitti Fandiin Daa'immanii(UNICEF) beeksiisee jira.
Akka ragaan dhaabbatichaa mul'isutti Hinditti daa'imman kumni 67 fi 385, Chaayinaatti daa'imman kumni 46 fi 299, akkasuma Naajeeriiyaatti daa'imman kumni 26 fi 39 guyyaa jalqabaa bara Faranjootaa 2020 aduu tokkotti dhalachuu isaanii ibsameera.
Itiyoophiyaattis guyyuma kana daa'immaan kumni 8 fi 493 sa'aa 24 keessatti dhalachuu isaanii â€˜UNICEF' ifoomsee jira.
Daa'imman dhalatanii fi haadholii kanneeniif kunuunsi addaa akka barbaachisu ibsameera.
Bara Faranjootaa 2018tti daa'imman miiliyoonni 2.5 dhibee ittifamuu danda'amuun dhalatanii baatii jalqabaa keessa sababa dhibeen du'uu isaanii dubbatameera.
Xiyyaarri Yuukreen imaltoota 180 fe'ee magaalaa guddittii Iraan Teehiraanii gara Keev imalaa ture kufee caccabuun miidhaa geessisuun isaa himame.
Kufaatiin xiyyaarichaa waldhabdee Iraanii fi Ameerikaan walqabachuu fi dhiisuun isaa ammatti wanti beekkame hin jiru jedhameera.
Iraan xiyyaarri Yuukreen Booying 737 rakkoo teeknikaa isa mudateen kufuu hin oolun yaada laattetti.
Xiyyaarichi boba'aa waan jiruuf miidhaan qaqqabe hagam akka ta'eef ibsuuf hin danda'amne jedhameera.
Lubbuu baraartonni iddichatti ergamuun hojjechaa jiraachuun ibsameera.
Balaa qaqqabe keessa namoonni lubbuun jiraatan ni argamu jedhamee akka hin yaadamne hogganaan Addeessa Diimaa Iraan himeera.
Ayyaanni dhaloota Iyyasuus Kiristoos (Qillee) guyyaa har'aa hordooftoota amantaa Kiristaanaan haala ho'aan kabajamaa oolera.
Ayyaanichi sirnoota amantaa fi aadaan kabajamaa oolera.
Ayyaanicha ilaalchisuun gaggeesitoonni amantaa erga baga geessanii dabarsaniiru.
Ayyaanni Qiillee yeroo kabajamu namoota harka qalleeyyii yaadachuu fi gargaaruun ta'uu akka qabus dhaamaniiru.
Bu'uurri waa hundaa nageenya waan ta'eef gochoota nageenya booressan irraa of too'achuun akka barbaachisuu fi lammiin hundi waardiyyaa nageenyaa ta'uu akka qabu ummataaf ergaa dabarsaniiru.
Itti Aanaan Kantiibaa Bulchiinsa magaalaa Finfinnee Injiinar Taakkalaa Uumaa ayyaana Qillee sababeeffachuun hojii tola ooltummaa Gannaan haadholii manneen isaanii haaromfame daawwataniiru.
Daawwannicha Injiinar Taakkalaa Uumaa dabalatee hoggantoonni hojii mootummaa garagaraa argamuu isaanii ragaan waajjira kantibaarra arganne ni muldhisa.
Bulchiinsa magaalichaatti Ganna dabrsineen hojii tola ooltummaan manneen namoota gargaarsa hin qabnee kuma 1 fi 573 haroomfamuun isaanii ni yaadatama.
Itti aanaan kantiibaa magaalaa Finfinnee Injiinar Taakkalaa Uuman jiraattota magaalaa Finfinnee, hordoftoota amantaa Kiristaanaa hundaan baga ayyaana Qiilletiin ittiin isin ga'e jedhan.
Ayyaanni Qiillee guyyaa itti waan hamaa jibban,waan gaarii itti filatan, abdii kan itti horatan, guyyaa ergaa guddaa qabudha jedhaniiru Injiinar Taakkalaa Uuman.
Ayyaanni Qiillee guyyaa kennaan guddaan itti kenname, jaalalli guddaan itti mul'atedha; nutis hojjennee Finfinnee daraartee fi miidhagde dhalootaaf dabarsuuf yeroo keenya, humna keenyaa fi beekumsa keenya otoo hin qusatin ni hojjenna jedhaniiru.
Ummanni Itiyoophiyaa hundi nagaa fi tasgabbii buusuuf hojjechuu akka qaban dureewwan amantaa waamicha dhiyeessan.
Paatriyaarkiin Ortodooksii Itiyoophiyaa Qulqulluu Abuna Maatiyaas, Phaaphaasiin Kaatoliikii Itiyoophiyaa Kaardinaal Qulqulluu Birihaanayyasuus Suraafeelii fi Pireezedaantiin mana amantaa Warra Wangeelaa Luba Yoonaas Yiggazuun hordoftoota amantaa Kiristaanaa hundaan baga guyyaa dhalootaa Iyyasuus Kiristoosin(Qiillee) ittiin isin ga'e jedhaniiru.
Ayyaanni Qiillee yeroo kabajamu namoota harka qalleeyyii yaadachuu fi gargaaruun ta'uu akka qabus dhaamaniiru.
Bu'uurri waa hundaa nageenya waan ta'eef gochoota nageenya booressan irraa of too'achuun akka barbaachisuu fi lammiin hundi waardiyyaa nageenyaa ta'uu akka qabu ummataaf ergaa dabarsaniiru.
Paatriyaarkiin Ortodooksii Itiyoophiyaa Qulqulluu Abuna Maatiyaas, ergaa ayyaanaa isaanitiin ayyaanni dhalootaa Kiristoos dhiifamaa fi jaalala nu barsiisa jedhaniiru.
Nageenyi yoo hin jiraanne sochii kamiyyuu taasisuun hindanda'amu waan ta'eef waa hunda dura nageenyaaf dursa kennuun barbaachisaadha jedhaniiru.
Keessattuu dargaggoonni gochaa seeraan alaa irraa of qusachuun jaalalaa fi tukkummaaf hojjechuu qabu jedhan.
Hawaasni Kiristiyaanaa kan rakkate gargaaruu fi yaadachuun ayyaana kana kabajuu akka qabu waamicha dhiyeessaniiru.
Phaaphaasiin mana amantii Kaatoliikii Itiyoophiyaa Kaardinaal Qulqulluu Birihaaneyesuus Suraafeelis, biyyi ummata malee, ummannis biyya malee jiraachuu akka hin dandeenye hubachuun badii fi daandii badii irraa of qusachuu qabna jedhan.
Ayyaanichi harka qalleeyyii fi namoota rakkatan gargaaruu fi yaadachuun akka kabajamuu qabu ergaa dhaamaniiru.
Pireezedaantiin mana amantaa Warra Wangeelaa Lubni Yoonaas Yiggazuus, ayyaana Qillee yeroo kabajnu nageenya biyyaa, tokkummaa, waljaalalaa fi waldanda'uun ta'uu qaba jedhaniiru.
Yeroo ammaatti wareegamni lubbuu, gubachuun manneen amantaa, buqqa'uun lammiilee fi barattoonni barumsa isaanii adda kutuun miidhaa biyyaa waan ta'eef, hunduu tasgabbii biyyaaf akka hojjetu dhaamaniiru.
Rakkoolee kanneen bu'ura irraa furuuf lammiileen biyyattii hundi haaloo fi jibbiinsa irraa bilisa ta'uun nageenyaa fi tasgabbiif murannoon hojjechuun akka barbaachisu waamicha dhiyeessaniiru.
Pireezedaantiin Mana Maree Waliigalaa Dhimma Islaamummaa Itiyoophiyaa Muuftii Hajii Umar Indiriis qophii imala Hajjii fi Umraarratti qondaala Saawudii Arabiyaa waliin mari'atan.
Pireezedaantiin Mana Maree Waliigalaa Dhimma Islaamummaa Itiyoophiyaa Muuftii Hajii Umar Indiriis, Ministeera Hajjii fi Umraa Saawudii Arabiyaatti muudamaa sadarkaa ministiraa Dooktar Huseen biin Naasir Al Shariif waliin Makkaatti mari'atan.
Turmaata isaanitiinis qophii fi haal duree imala Hajjii fi Umraa waggaa 1441ffaa irratti mar'ataniiru.
Fedhii waloo fi dhimmoota imaltootaf mijachuu qabanirrattis mari'ataniiru.
Marii taasifameen booda imala Hajjii fi Umraa 1441ffaa tumsaan milkeessuuf waliigalteen mallatteeffameera.
Waliigalteen mallatteeffames Itiyoophiyaanota garas imalaniif haala mijeessuu, turmaata isaanitiinis tajaajila si'ataa akka argatan taasisuurratti kan xiyyeeffatedha.
Balaa konkolaataa Godina Booranaa Aanaa Dirreettii qaqqabeen lubbuun namoota 7 darbe.
Balaa konkolaataa Godina Booranaa Aanaa Dirreettii qaqqabeen lubbuun namoota 7 darbeera.
Balaa konkoolaata kun namoota gabaa Dilloo deema jiranirratti qaqqabuun lubuun namoota 7 yoo darbu, namoota heddurra miidhaa qaamaa salphaa fi cimaan ga'u ragaan kominikeeshinii Aanaa Dirree ni muldhisa.
Ayyaanni Seeraa jijjiirra bara haaraa ummata Halaabaa Finfinneetti kabajame.
Ayyanicharratti Ministirri ministira Aadaa fi Turizimii Dooktar Hiruut Kaasaw, Deettaan Ministira Dhimma Hojjetaa fi Hawaasummaa Dooktar Ergoogee Tasfaayee fi Ittii aanaan Kantiibaa Magaalaa Finfinnee Injiinar Taakkalaa Uumaa argamaniiru.
Injiinar Taakkalaan ayyaanicharratti kan argamaan dhalattoota ummata Halaabaan ergaa baga geessanii dabarsaniiru.
Ayyaanicharratti hoggantoonni hojii mootummaa olaanoon, dhalattoonni ummata Halaabaa akkasumaas keessummoonni waamichi ta'eef hirmaataniiru.
Injiinar Taakkalaa Uumaa ayyaana Qillee sababeeffachuun jiraattoota 120f kan ijaarame manneen jireenya 25 jiraattootaf laataniiru.
Mannen kun kutaa magaalaa Qirqoos maqaa addaa Cirqoos naannoo jedhamu waamamu jiraachuuf haala rakkisa keessa kan turan jiraattootaf kan ijaaramedha.
Injiinar Taakkalaan bulchiinsi magaalaa Finfinnee jireenyaaf mijattu taasisuuf hojjechaa akka jiran himaniiru.
Kontiraakteroota Kutaa magaalaa Qirqoos manneen jireenya kana ijaaraan Injiinar Taakkalaan galateeffatniiru.
Manneen jireenyaa kun dhiyeessi bishaan dhugaatii qulqulluu dabalatee bu'uraalee hunda kan guuttatedha.
Barattoota walitti bu'iinsa dhaabbilee barnoota olaanoo keessaatti uumame keessa harka qabu kan jedhaman 450 irratti tarkaanfiin fudhatame.
Walitti bu'iinsa dhaabbilee barnoota olaanoo naannoo Oromiyaa fi Amaaraatti aragamanii fi hookkara ilaalchisuunMinisterii Saayinsii fi Dhaabbilee Barnoota Olaanoo Komishinii Poolisii Federaala waliin ibsa laataniiru.
Ibsicha kan laatan Deettan Ministira Saayinsii fi Barnoota Olaanoo Dooktar Saamu'eel Kiflee fi Itti aanaa Komishinii Poolisii Federaalaa Komishinar Malaakuu Faantaati.
Ibsichaan guyaa 15 darbaan qofaa barattoota 170 ol tarkaanfii wagga 1 hanga barnootarra ari'uutti kan fudhatame ta'u eerameera.
Barattoota 280 oliif ammoo akkeekkachiisni dhumaa laatameera.
Rakkinni hookaraa uumameen qaqqabe furmaata akka argatuuf mootummaan federaalaa fi naannoolee akkasumas qaamoleen dhaabbilee barnoota olaanoorra walitti baba'aan gamaaggama taasisaaniiru.
Gamaaggama taasifameen qaamoleen hokkaraa fi rakkinichaaf sababa ta'an irratti tarkaanfiin akka fudhatamu ta'eera jedhame.
Kanaan walqabatee barsiisoota fi hojjetoonni bulchiinsa 10 ol waliigalteen hojii isaanii akka haqamu ta'eera.
Yeroo ammaan kana dhaabbileen barnootaa hangi tokko guutumaatti adeemsa baruu fi barsiisuutti deebi'u ka'eera jechuun Yismaaw Adaraatu gabaase.
Guyyaan ayyaana waggaa sadaffaa sirni Gadaa hambaa kiliyaa addunyaa ta'ee itti galmaa'e godina Booranaa magaalaa Yaaballootti kabajame.Ayyaanichi kaleessaa fi har'a kabajamee oolera.
Ayyaanicharratti argamuun ergaa kan dabarsan hogganaan Biiroo Aadaa fi Tuuriizimii Oromiyaa obbo Girmaa Hayluun ayyaana Irreechaa, gaarreewwan Baakee, Sulula Malkaa Qunxurree fi Holqa Soof-Umar galmee Dhaabbata Barnooa, Saayinsii fi Aadaa/ UNESCO/ irratti galmeessisuuf hojjetamaa jira jedhaniiru.
Bara kana kabajni waggaa sadaffaa godina Booranaa magaalaa Yaabelloo Ardaa Jilaa Dhakaa Qakkeetti agarsiisa meeshaalee aadaa Boranaa, Gujii, Gabraa akkasumas deemsa miilaa magaalaa keessaan sirnichi haala ho'aan kabajamee oolera.
Sirna Gadaatti aansuun ayyaannii Irreessaa, gaarreen Baalee, Holqi Sofumar, Sulullii Malkaa Qunxurree yeroo amma qorannoorra kan jiru yoo ta'u yeroo dhiyootti galmee hambaa addunyaarratti akka galmaa'an hojjetamaa jira jedhameera.
Bakkeewwan Ardaa Jilaa madda galii gochuun hawwataa taasisuuf ummanni kunuunsa barbaachisu akka taasisu obbo Girmaan dhaamaniiru.
Ayyaanichis keessummoonni kabajaa, abbootiin Gadaa fi hawaasni naannoo sanaa bakka argamanitti midhagee ayyaaneffatamee xumurameera.
Eejansiin Maanaajimantii Tiraafikii Magaalaa Finfinnee barattoota gargaaraa tiraafikummaan leenjisaa ture ebbisiise.
Eejansichi barattoota leenjisaa ture 532 har'a ebbisiisera.
Ebbifamtoonni kanneen qaamolee addaddaa waliin tumsaan kan leenjifamanidha.
Ebbifamtoonni balaa tiraafikaa naannoo manneen barnootaatti hir'isuuf ga'ee ni qabaatu jedhameera.
Dhaabbanni Teeknooloojii Nezarlaandiis Needamkoo Kaappitaal jedhamu Itiyoophiyaatti damee teeknooloojiin dargaggoota kuma 10 leenjisuu fi gara hojiitti galchuuf fedhii akka qabu beeksise.
Ministirri Saayinsii fi Barnoota Olaanoo Profeesar Hiruut Waldamaariyaam bakka bu'oota Needamkoo Kaappitaal waliin mari'ataniiru.
Dhaabbatichi keesumattuu kaffaltii Kilaawudii fi bilbila sochootuu (moobayila) damee teeknooloojiirratti dargaggoota kuma 10 leenjisuu fi gara hojiitti galchuuf qophii qabu ibseera.
Ministeerri Saayinsii fi Barnoota Olaanoo galma ga'insa karoora Needamkoo Kaappitaaliif waliin hojjechuuf qophii ta'uu beeksiseera.
Needamkoo Kaappitaal biyyoota 55tti dameewwaan sooftiweerii, eegumsa fayyaa fi teeknooloojirratti bobba'ee jira.
Eejansiin Deeggarsa Misoomaa Idil Addunyaa Kooriyaa Piroojaktii tajaajila elektirooniiksii fooddaa tokkoof deeggarsa Doolaara Ameerikaa miiliyoona 7.5 laatera.
Tajaajilli elektiroonksii fooddaa tokkoo Muddee 25, 2012 Waajjira Muummee Ministiraatti ifatti eegaluun isaa kan yaadatamudha.
Tajaajilli elektirooniiksii fooddaa tokkoo kun ragaa fi sanadoota galii, baasii fi daddabarsa meeshaalee bakka jiranitti tajaajila ammayya'aa ta'e kan laatudha jedhameera.
Tajaajilli elektirooniksii fooddaa tokkoo kun bara Faranjoota 2017 hanga 2019tti, boqonnaa duraatin dhaabbilee 16 keessaatti hojiirra oolaa tureera.
Ministeerri Galiiwwanii tajaajilicha guyyoota sadiin dura hojiirra kan oolche yoo ta'u, haga bara 2014tti kan itti fufu ta'uun ibsameera.
Eejansii Deeggarsa Misoomaa Idil Addunyaa Kooriyaatti itti aanaan itti gaafatamaa waajjira damee Itiyoophiyaa obbo Maatiwoos Bunaaroo boqonnaa  2ffaa tajaajiliichaaf kan oolu eejansichi tumsa Doolaara Ameerikaa miiliyoona 7.5 deeggarsaan laatera.
Eejansichi deeggarsa maallaqaatin alas dandeettii cimsuurratti hojjechaa jira.
Dhaabbilee boqonnaa lammaffaa keessatti tajaajila kana laachuuf walii mallatteessan 16 dabalatee dhaabbileen biroo 21 boqannaa kanaan kan hammataman ta'uun eerameera.
Tajaajilichi lammilee kuma dhibba 1 fi kuma 50 haga kuma 200 fayyadamoo kan taasisudha.
Baankonni dhuunfaa fi mootummaa, dhaabbileen inshuraansii mootummaa fi dhuunfaa, akkasumas dhaabbileen daldalaa biroo tajaajila kana ni kennu jedhameera.
Qindoominni Federeeshinii Eejansii Qunnamsiistuu Bobbii Hojii Biyyoota Alaa Itiyoophiyaa ifoome .
Qindoominni Federeeshinii Eejansii Qunnamsiistuu Bobbii Hojii Biyyoota Alaa Itiyoophiyaa har'a ifoomera.
Tokkummaan nageenya lammiileef' mata duree jedhuun guyyaa har'aa Hooteela Iskaay Laayititti qindoomina isaa ifoomsera.
Federeeshinichi lammiileef tajaajila ga'aa kennuuf caalmaatti qophaa'uu isaa beeksiseera.Sirna qindoominaa ifoome kana irratti argamuun haasa kan taasiisan ministirri Ministeera Dhimma Hojjetaa fi Hawaasummaa Dooktar Ergoogee Tasfaayeen, eejansichi qunnamtii bobbii hojii alaarratti imaanaa mootumman itti kenne ga'umsaan bahuuf gamtaan ijaarramuu fi federeeshiniin qindoomina uumuun isaa humna cimaa akka horatuuf ni gargaara jedhaniiru.
Qindoominichi dandeettii raawwii ta'uu akka qabu dhaamuu isaanii ragaan ministeericharraa argame ni agarsiisa.
Godina Iluu Abbaa Booraatti mana duuban cufamee abidda qabsiifameen, lubbuun namoota afurii darbe.
Waajjirri Dhimmoota Koominikeeshinii Godina Iluu Abbaa Booraa akka beeksisetti, badiin kun kan raawwatame Muddee 21,2012 halkan naannoo sa'aa 9tti aanaa Daarimuu ganda Eeguu keessatti.
Qaamni mana duuban cufee abidda qabsiisee lubbuun namootaa akka darbu godhe ammaaf hin beekamne jedhameera.
Balaa qaama hin beekamneen qaqqabsiifame kanaan maatin mana tokkoo namni 4 lubbuusaa dhabeera.
Namoonni lubbuu isaanii dhabanis abba warraa, haadha warraa fi ijoollee dubraa umurii waggaa 10 fi mucaa dhiiraa wagga 3 ta'u waajjiricharraa odeeffanneerra.
Dhimmichi qaamolee nageenyatiin qoratamaa jiraachuu Waajjirri Dhimmoota Koominikeeshinii Aanaa Daarimuu beeksiseera.
Magaalaa Sooriyaa nama caalaa adurreen itti baayyatu.
Humnoota waraanaa Sooriyaa fi Raashiyaan ji'oottan darbaniif haleellaa bombiin erga rukutamtee boodaa garee finciltoota jala kan turte magaalaan Sooriyaa Kaafaar Naabal nama caalaa iddoo jireenyaa adurrootaa ta'uun ishee himame.
Jiraataan magaalaa Kaafaar; Saalaah Jaar jedhamu umuriin isaa waggaa 32 ta'e magaalattiitti haleellaa boombii qaqqabeen iddoo jireenyaa dhabuun adurroota hedduu waliin kan jiraatu ta'uun himameera.
Adurroota madaqan waliin jiraachun mijatoo waan ta'eef rakkoo narra ga'ee hunda akkan dagadhu na taasisaniiru jedheera.
Magaalattii kessa duratti namoonni kuma 40 ol jiraataa turan.
Yeroo ammaa ammoo namoota kuma 1 gadi ta'anii fi adurroota kumaatamaan lakkaa'amantu jiraata.
Awustiraaliyaatti guyyaa kaleessaa balaa ibidda bosonaatin namoonni 7 yoo du'an, manneen jireenyaa 200 ol barbadaa'uun himame.
Poolisoonni biyyattii iddoo balichaatti argamuun ibidicha dhaamsuuf bishaan toonii 1.6 fayyadamanis namoonni hedduun ammallee ibiddaan marfamanii jiraachun himameera.
Hojii balaa ittistoonnii fi tola ooltonni hojjetaniin manneen kuma 8 fi 159 baraaruun danda'amuu Tajaajilli Ittisa Balaa Ibiddaa Naannoo Baadiyyaa biyyattii ifoomsera.
Balaa kanaan maanguddoonnii fi daa'imman miidhamaniiru.
Jilli Itiyoophiyaa ministira Ministeera Geejibaa FDRI aadde Daagmaawiit Moogasiin duurfamu Poort Sudaan daawwate.
Jilichaan preezdaantii naannoo Amaaraa obbo Tamasgeen Xiruunah dabalatee hoggansi boroon hammatamaniiru.
Gama Sudaanin ammoo mnistir deettaan Ministeera Bu'uuraalee Misoomaa fi Geejibaa Oomaar Ahimad Mohaammadii fi daayreektar janaraalli Koorporeeshinii Buufata Sudaan Jeneraal Oonoor Muusaan argamaniiru.
Jilichi buufata Sudaan alergii fi meeshaalee alaa gara biyyaa galfamaniif fayyadamuurratti mari'ataniiru.
Itiyoophiyaan buufatichatti akka fayyadamtu Sudaan deeggarsa barbaachisaa mara kan taasistu ta'uu hoggansi biyyattii beeksisaniiru.
Mootummaan Sudaan bara Faranjootaa 2003 Itiyoophiyaan loojastiiksiif akka fayyadamtu lafa kaaree meetira 875,000 dhiyeenya buufatichaatti laachun isaa ni yaadatama.
Yaata'uutii amma ammaatti walharkaa fuudhinsi waan hin raawwataminiif hojiirra hin oolle.
Hojiirra oolmaa isaarrattis mari'atanii waliigalteerra ga'ameera.
Oromiyaatti daandii aspaaltii Birrii biiliyoona 5n ijaarramuuf waliigalteen mallattaa'e.
Mootummaan naannoo Oromiyaa projakticha Birrii biiliyoona shaniin ijaarsisuuf dhaabbata ijaarsaa fi hojii gorsaa hojjetan waliin waliigaltee mallatteessera.
Piroojaktiin kun ijaarsa daandii aspaaltii 27 kan of keessaa qabudha.
Waliigaltichaan Piroojaktoonni ijaarsa daandii kanaan dura jalqabamanii sababoota addaddaan adda citanii turan 2 hammatamaniiru.
Biyyoonni addunyaa bara haaraa Faranjootaa 2020 sirnoota garagaraa fi richiitii dhukaasuun simataniiru.
Niiwuzlaand, Awustiraaliyaa fi biyyoonni iddoo Paasifiik garagaraa bara haaraa Faranjootaa 2020 simachuun biyyoota adda duree yoo ta'an, biyyoonni akka Eeshiyaa, Baha giddugaleessaa fi Awurooppaa bara haaraa isaanii simataniiru.
Paariis, Barliin, Maadriidii fi Ateens dabalatee magaalonni Awurooppaa bara haaraa sababeeffachuun richiitii gurguddaa dhukaasuun keessummeessaniiru.
Iddoo namni hin jiraanne Bakarii fi Howulaand jedhaman ammoo addunyaarraa dhuma ta'uun bara haaraa ni simatu jedhameera.
Daldaltoota eksaayiz taaksiin dabaleran gatii dabalan irratti tarkaanfin ni fudhatama jedhame .
Daldaltoota eksaayiz taaksiin dabale jechuun meeshaalee irratti daballii gatii taasisan irratti tarkaanfiin ni fudhatama jedhame .
Ministeerri Galiiwwaanii akka beeksisetti daldaltoota eksaayiz taaksiin dabaleera jechuun meeshaalee irratti daballii gatii taasiisan irratti tarkaanfiin ni fudhatama.
Ministirri Ministeera Galiiwwanii aadde Adaanach Abeebeen ekzaayiz taaksiin gatii meeshaalee dabalee ture kan hir'isu malee hin dabalu jedhaniiru.
Qaamolee eksaayiz taaksiin dabaleera jechuun meeshaalee irratti daballii gatii taasiisan irratti tarkaanfiin kan fudhatamu ta'uus ibsaniiru.
Ministir deettaan Ministeera Daldala fi Induustirii obbo Ishaatee Asfaaw meeshaalee tokko tokko irratti eksaayiz taaksiin gatii dabaleera jechuun daldaltoota daballii gatii taasiisan irratti hojii tarkaanfii fudhachuu qabatamaan hojjetamaa jira jedhan.
Wixineen fooyya'ee bahe irrattis hojiin hubannoo uumuu hojjetamaa jiraachuu ragaan ministiricharraa argame ni mul'isa.
Itiyoo- Teeleekoom barattoota Yuunvarsiitii mootummaa keessatti baratan kuma 4'f deeggarsa maallaqaa taasiisuf akka ta'e ifoome.
Dhaabbanni Itiyoo- Teeleekoom barabaraan barattoota Yuunvarsiitii mootummaa keessatti barataniif Birrii miiliyoona 16 deeggarsa taasisuuf akka ta'e hojii raawwachiiftuun dhaabbaticha aadde Fireehiyiwat Taammiru beeksisaniiru.
Dhaabbatichi barattoota Yuunvarsiitiiwwan biyyattii keessatti argaman warreen deeggasra barbaadaan hundaaf deeggarsa kan taasiisuu ta'uu aadde Fireehiyiwat dubbataniiru.
Sagantaan deeggarsa kun bara 2006 kan eegalame yoo ta'u, xumura bara baajataa 2011 Yuunvarsiitiiwwan 13 keessatti barattoota 840'f deeggarsa taasiisaa turuu isaa dhaabbatichi fuuluu miidiyaa hawaasummaa isaatiin beeksisee jira.
Dargaggeessi lammii Itiyoophiyaa ta'e, Konkolaataa liitra tokkoon kiilo meetra 40 imaluu dandeessu hojjete.
Naannoo Kibbaa godina Walaayittaa magaalaa Arkaatti dhalatee kan guddate Ajaayyee Maajoor sibiilota gataman fayyadamuun konkolaaticha hojjeteera.
Deeggarsa Ministerri Innooveeshinii fi Teeknooloojii taasiseen konkolaataan hojjetamte motora konkolaataa abbaa miila lamaa fayyadamuun kan hojjetamte yoo ta'u, duubatti deemuu akka dandeessu taasisee fooyyeessuun hojjeteera.
Konkolaatittiin ulfaatina kuntaala afurii kan qabdu yoo tatu, dandeetti nama 4 fe'uu qabdi.Liitra tokkoon kiiloo meetra 40 imaluu akka dandeessu mirkanaa'era.
Ministerri Innooveeshinii fi Teeknooloojii deeggarsa garagaraa kan taasiseef yoo ta'u, dhaabbilee damee oomishaa fi jijjiirraa meeshaalee konkolaatarratti bobba'an waliin hojjechuu akka danda'e eerera.
Dirree Dawaan yaalii tajaajila geejiba biskileettii eegalte
Bulchiinsi magaalaa Dirree Dawaa yaalii tajaajila geejiba biskileetii ifatti eegalchistetti.
Magaalichatti tajaajila geejibaa fayyaarratti dhiibbaa hin qabaatinii fi filannoof mijatu hawaasa biraan ga'uuf yaaliin tajaajila geejiba biskileetii guyyaa har'aa hojiirra oolfameera.
Ministir deettaan Ministeera Geejibaa aadde Muluu Gabra'igzi'aabheer, itti aanaan kantiibaa magaalaa Dirree Dawaa obbo Ahimad Buhii, itti aanaan daayreektara Abbaa Taayitaa Geejiba Federaalaa obbo Abdulaaziiz Shamsuu fi hoggantoonni biroon bakka argamanitti tajaajilichi ifatti eegaleera.
Aadde Muluun geejibicha deeggaruuf qooda fudhattoonni ga'ee isaanii akka ba'atan dhaamaniiru.
Yeroo dhiyootti tajaajilli geejiba mootora malee Dirree Dawaa, Finfinnee, Bahir Daar, Maqalee fi Hawaasaatti ni eegalama.
Kanaan dura geejibichi magaalaa Finfinneetti eegalamus bu'a qabeessa akka hin turre ni yaadatama.
Balaa ibidda bosonaa Awustiraaliyaatin hanga ammaatti bineensonni biiliyoonni 1.25 gubataniiru.
Balaa ibidda bosonaa Awustiraaliyaatin hanga ammaatti bineensoonni biiliyoona 1.25tti tilmaammaman du'uu isaanii "World Wide Fund for Nature (WWF)" ifoomsera.
Balaa kanaanis gosti bineensota biyyattii keessatti qofa argaman hedduun du'aniiru.
Kibba bulchiinsa Weelsitti qofa bineensonni miiliyoonni dhibbi 8 balaa kanaaf saaxilamaniiru.
Akka Akkaadaamiin Yuunvarsiitiin Siidnii beeksisetti, torbe darbe keessa bineensonni miiliyoona dhibbi 4 fi miiliyoona 80 ta'an du'aniiru.
Miidhaan kutaa bulchiinsa Viiktooriyaa, Kwiinlaand, lixa Awustiraaliyaa, Kibbaa fi Tasmaaniyaa keessatti bineensota irra qaqqabe adda bahee hin beekkamne jedhameera.
Ibiddichi yeroo ammaa iddoo 120tti qabatee boba'aa jira.
Ibiddi amma boba'aa jiru kun bulchiinsa Viiktooriyaa, Odola Kaangaaroo fi Kibba Awustiraaliyaatti miidhaa cimaa qaqqabsiisuu akka danda'u ibsameera.
Meeshaan kontorobaandii daa'ima fakkeessuun dugdatti baatamee darbaa ture to'atame.
Poolisoonni Yugaandaa meessaa miidhaginaaf dibatamu akka biyyatti hin galle dorkame karaa seeraan alaa darbuuf yeroo yaaliin taasifamaa jiru bira ga'uun to'annaa jala oolcheera.
Meeshaan gogaan akka miidhagu taasisuuf dibatamu kun uffata daa'imaatti guutuun akka mucaatti dugdatti baattee dubartii dabarsuuf yaalaa jirtu tokko harkatti qabame.
Meeshaan kontorobaandii bifa "daa'imaa" kun daangaa DR Koongoo irraan gala akka ture dubbata komishinarri gumuruukaa Yugaandaa fuula Tiwiitaraasaarratti.
Kosmootiksiin baay'inaan dhorkaman kana namoonni daddabasrsan kunneen imala tokkoon birrii 30 argachuun daangaarratti saanduqaan yookiin jooniyyaadhaan akka daddabarsan taasifamu jetti rippoortarrii BBC Yugaandaatti argamtu.
Yeroo baay'ees baala warqeedhaan maramanii daddabarfamu.
Kosmootiksiin kunneenis meerkuriifi haayidirookuniin waan qabaniif gogaarratti dhiibbaa qabu jedhamuudhaan kan dhorkaman.
Balaa xiyyaaraa lubbuu namoota 176 galaafatee booda, Iraan saanduqa odeeffannoo imalaa 'black box' xiyyaaraa kufe kanaa Booyingittis ta'e Ameerikaatti dabarsitee akka hin kennine beeksiste.
Xiyyaarri Yukireen Boyingi 737 -800 buufata xiyyaaraa Teehran irraa erga ka'ee daqiiqaa xiqqoo booda kufe.
Akka seeraa geejjiba xiyyaaraa addunyatti, Iraan qorannoo kana gaggeessuuf mirga qabdi.
Garuu yeroo baayyee oomishtonni xiyyaaraafi biyyootiin oggummaa black box qorachuu qaban xiqqoon irratti ni hirmaatu.
Balaan kun kan qaqqabe yeroo Iraan buufata waraanaa Ameerikaa misaa'eeliin erga rukkutee saatii xiqqoo booda.
Taateewwan kun lamaan wal qabatoodha kan jedhuuf ragaan hin jiru.
Hoogganaan dhaabbata geejjiba qilleensa Iraan, Ali Abedzaade "Balaan kun dhaabbata geejjiba qilleensa Iraaniin qoratamaa garuu Yukireenis irratti hirmaachu dandeessi jedha .
Biyyi kam black box - warabbii sagalee kutaa balaliinsaa fi warabbii odeeffannoo balalii akka qoratu hin beekamne jedhu Alo AbedzaadeDhaabbati Booying karaa barbachise hundaan gargaaruuf qophofneerra jedhee , Ministirri Muumme Kaanadaa Jaastin Tirudoo ammoo biyyi isaa qorannoo kanaratti iddoo qabachuu akka barbaadu hima.
Harki guddaan imaltoota kanaa lammilee Iraaniifi Kaanadaadha .
Imbaasiin Yukireen Teehraanitti argamu jalqabaratti sababni balaa kanaa rakkoo mootaraadha jedhuus boodarra ibsa kana haquun , sababa balaa kanaa ilaalchisee yaadi qorannoo dura kennamuu kamuu kan mootummaa miti jedha .
Ijiptitti Bara 2020 kanatti Tuuristoonni miliyoona 15 ol ta'an Piraamiidii guddicha Ijipti ni daaw'aatu jedhamee eegama .
Akka Dhaabbanni Turizimii Addunyaa beeksiseetti bara 2020 kanatti Tuuristoonni piraamiidii guddicha Ijiptii dawwachuuf gara Giizaa dhufuuf karoora qaban miliyoona 15 ol ta'uusaanii beeksiseera .
Gorsaan Diinagdee Dhaabbata Tirizimii Addunyaa Sa'id Albaatuti akka jedhanitti bara 2019 tuuristoonni gara Ijipti dhufanii Piiraamiidii umrii dheeraa fi siidaa aja'ibsiisaa addunyaa kana daawwatan miliyoona 13 kan hin caalle yoo ta'an , bara kana biyyoota akka Jarmanii fa'arraa tuuristoonni hedduun dhufuuf karoora waan qabataniif lakkoofsi turistootaa Ijiptii barana akka dabalu eegama jedhaniiru . 
Biyyi Ijipti gama galii turizimiitiin waggaa waggaan hanga doolaara biliyoona 4.2 kan argattu yoo ta'u , sababa goolama siyaasaatiin waggoota torbaaf galiin turizimirraa argachaa turte kan durarraa jalaa gadi bu'aa turuun gabaafameera .
Bara 2018 galiin gibiraa karaa Geejjiba turistootaatiin argame doolaara miliyoona 1.5 yoo ta'u, bara 2019 ammoo gara 2.23tti akka olguddataa dhufetu himame . 
Gabaa geejjiba turistootaarratti biyyoota kaayyeffatanii gara Ijipti dhufan keessaa sa'ud arabiyaa , Ispeeni fi Itaalii yoo ta'an karaa gama Tuurizimii daawwanna iddoowwan amantiitinis walitti dhufeenyi biyyoota arabaa waliin qabdu guddaadha jedhameera .
Gama nageenyaa Turistootaanis iddoo buufata xiyyaaraatii kaasee hanga idoo daawwannaatitti too'annoon fooyyee qabu akka jiruu fi naannoo geejjibni akka konkolaataa fi baaburaa hin dhaqqabnetti ammo Gaala fi Fardeen kunuunfaman qophaawoo ta'uu ministeerri turizimii Ijiptii beeksiseera jechuun Rooyitarsitu gabaase . 
Xiyyaarri Yuukreen Iraanitti kufee caccabee keessa imaltoonni lammiileen biyyoota 7 balaa kanaan akka du'an Ministirri Dhimma Alaa Yuukireen beeksise . 
Akka CNN gabaasetti Xiyyaaricha keessa Imaltoonni lammiilee Iraan 82 Kanaadaa 63 Yuukireen 11 Sweeden 10 Afgaanistaan 4 Jarman 3 fi lammiilee Biriteen 3 balaa kanaan du'aniiru . 
Xiyyaarri Yuukireen Booying 737 imaltoota 170 ol qabatee Teehiraan irraa akkuma ka'een kufee kan caccabe . 
Namoonni xiyyaaricha keessa jiran keessaa namni oole akka hin jirre miidiyaaleen gabaasaniiru. Barreessaa olaanaan Mootummoota Misoomaa Baha Afrikaa Dr.Warqinaa Gabayyoo Suudaan dhaqan .
Barreessaa olaantichaaf Ministeera Dhimma Alaa Sudaanitti daayrikterri janaraalaa dhimmoota Afrikaa Ambaasaaddar Jamaal Elsheekii fi itti gaafatamaan Waajjira Mootummoota Misoomaa Baha Afrikaa Damee Sudaan Dr.Osmaan Biilaal simatan .
Akka gabaasa FBC tti Dr.Warqinaan daawwannaa hojii isaanii Sudaaniin ministira muummee biyyattii fi dura taa'aa Mootummoota Misoomaa Baha Afrikaa Haamdook waliin ni mari'atu jedhame .
Xiyyaarri Yuukreen Namoota 170 ol fe'ee Iraan Teehiraanii irraa gara Yuukreen Keev'tti balali'aa osoo jiruu kufee caccabe .
Xiyyaarri qabeenyummaansaa kan Daandii Xiyyaaraa Yuukireen tahe Booying 737 imaltoota 170 ol fe'ee buufata xiyyaaraa Imaam Koohomeeni, Teehiraan irraa akkuma ka'een kufe kan caccabe .
Balaan mudate kun rakkoo tekinikaan mudatee malee shorkeessummaan akka wal hin qabanne Imbaasiin Yuukireen Iraanitti argamu ifa godheera .
Gareen lubbuu baraartoota gara iddoo xiyyaarri kufee caccabee ergamaniiru .
Xiyyaarichi boba'aa jira garee keenya garuu gamasitti ergineerra , kanaanis imaltoota muraasa lubbuudhaan ni hambisna taha jechuun hogganaan tajaajila yeroo balaa Pirhoseen Koolvindaa TV biyyalessaatti himuu Rooyitars, gabaaseera .
Waldaa Horsiisota Gaalaa Somaalee Laandii, gocha Awustiraaliyaan baayyina gaalaa xiqqeessuuf jecha ajjeesaa jirtuutti dheekkamuun akka gara Gaanfa Afriikaatti ergituuf gaafate .
Nutti ergaa nuti ni kunuunsina jechaa jiru .
Kibba Awustiraaliyaatti Roobii darbee irraa eegalanii qawwee isnaayippar fayyadamuun gaalota ajjeesaa jiru .
Kanaafis akka sababaatti kan kaasan balaan ibiddaafi ongee biyyattii mudaterraa kan ka'e gaalonni kun bishaan dhugaatii barbaachaaf jecha manneen jireenyaa weeraraa jiru jedhame .
Kanaafuu gaalli kumaatamaan lakkaa'aman akka ajjeefaman eegama .
Somaaloonni ammoo gaalaaf jaalala olaanaa qabu .
Qabeenyaa isaanii kan madaalanis maallaqa callaa harkaa qabaniin osoo hin taane, baayyina gaalaa qabaniin .
Kana malees, erga koloneeffannaa Biritish booda jaarraa 19ffaa keessa gaala isaanii qabuun gara Awustiraaliyaatti akka ergan amanu .
Kaan ammoo gaalli gara Awustiraaliyaa kan geeffamee koloneessitoota Biritishiin ,Hindi, Afigaanistaan fi Jiddu-gala Bahaa irraa jedhu .
Keenyaa Kaabaa kutaa bulchiinsa Marsabiit kan daangaa Itoophiyaa irratti argamtu keessatti gaalonni horsiise bulaa 100 ta'an ganda tokko kessatti jalaa dhumanii gaddatti jiru .
Cirreessa Horii Ardaa Marsabiit kan ta'an Dr. Shaandaa Guyyoo addatti BBC Afaan Oromootti akka dubbatanitti , gaalonni kunneen Gammoojjii Calbii keessaatti bishaan faalame/summaa'e dhuganii dhuman .
Gaalli eela bishaaniitti obaaf bobba'an 100 ni obba'an jedhu Dr. Shaandaa Guyyoo .
Bakka gaalonni itti dhuman kana deemanii bishaan sanaa , dhiigaafi cumaa gaalota kana irraa fuudhanii qorannaaf gara Naayiroobii Keeniyaatti akka ergamee jiru dubbatanii , hanga bu'aan qorannoo sanaa baramutti ija jabinaan kana jedhamuu baatus garuu bishaan horiin dhugu kan suunkii itti ta'u ykn faalamuu akka danda'u tilmaamuu ni dandeenya jedhan , Dr. Shaandaan .
Akka tilmaama keenyatti faalama Naayitreetii (nitrate poisoning) ta'e jennee yaadna .
Waanti akkasii kun kanaan duras Ardaa Marsabiit keessatti ganna kudhaniin dura bakka Kargii jedhamutti mul'atee, re'oonni 1,000 bishaan dhuguu deemanii dhumuu yaadatu ogeessi kun.
Akka Dr. Shaandaan jedhanitti re'oonni sun kan dhuman summii naaytireet jedhamuun ture.
Ardaa Marsabeet bakka amma gaalonni itti dhuman kana keessatti guyyaa darbes loon ja'a bishaanuma eela sana dhuganii akka dhuman dabalanii himaniiru.
Gaalonni dhuman Birrii Miliyoona 2.8'tti tilmaamamu Dr. Shaandaan gaalonni dhuman kunneen kan abbaa abbaa yommuu ta'u kan horsiise bulaa kudhaniiti jedhu.
Gaalonni dhuman kun hedduun isaanii kan reefuu dhalaniifi aannan qaban waan ta'eef, tokkoo tokkoon isaanii gabaa yeroo ammaa kanatti Shilingii Keeniyaa 100,000 hanga 120,000tti ni tilmamamu.
Kuna ammoo tilmaamaan Ksh miliyoona 10 ykn Birrii miliyoona 2.8'tti tilmaamama.
Gaalota dhuman kanaaf inshuraansiin akka hin jirre himanii, namoota jalaa dhume kunneen gargaaruuf akka aadaatti karaa Buusaa Gonofaafi gosaan waltumsuu qofatu jira jedhan Dr. Shaandaa Guyyoo.
Kaawuntii Marsabit keessa gosoonni 14 ol kan qubatan yommuu tahu, gosi Gabraa irra caalaan gaala horsiisuun beekama.
Ramadaan Faqiin jedhama bara 1991tti Godina Baalee Magaala Gobbaattin dhaladhe.
Pireezidaanii itti aantuu Yunivarsiitii Madda Walaabuu ishee jalqabaati.
Maatiin koo hojjeettoota mootummaadha.Anis abbaa kootiif muucaa 17 fi ishii dhumaan ture.
Barnoota koo sadarkaa tokkooffaa harka caalu barattuu yeroo hunda tokkoffaa baatu ta'uu baadhus barattuu cimtuu ta'een xumure.
Kutaalee 4-7 jiran waggoota lama keessattin xumure.Barnoota sadarkaa lammaffattis qabxii olaanaa galmeessiseen wayita rammadiin dhaabbilee barnoota bahu erga hundaa'e wayita sana reefuu barattoota marsaa lammaffaa fudhatu Yunivarsiitii Madda Walaabuuttin ramadame.
Barnoota saayinsii hawaasa keessumaa Ikoonomiksiifi Biznasiirratti fedhii guddaa qaba ture.
Obolloonni koo hangaafaas gara kanatti beekumsin qabu akka dabaluuf kitaabota naa bitu turan.
Qabxiin qormaata biyyoolessaa kutaa 12ffa koo olaanaa waan tureef wantan filadhe akkan baradhu na gargaaree muummee barnoota Business Management gale.
Obbolaan koo hunduu yunivarsiitii galanii waan milkaahaniif anis akkuma isaanii qabxii garii fiduuf of amansiise.
Waggaa 1ffaa fi 2ffaatti seemisteerota arfanuu qabxii afur afuriin fide.
Ramadaan Faqii Yunivarsitii keessatti waggaan inni duraa ni ulfaata.
Naannoo dur barrerraa bakka addaa waan ta'eef barnootnis waan cimuuf.
Sababoota garaagaraaf barattootni yunivarsiitilee fagoo deemanii barachuu barbaadu ani garuu Madda Walaabuu na qaqqabuu isaatti, muummeen barnootaa itti ramadamettis gammadduun ture.
Milkaahinan argadheefis maatiikoo biratti barachuun koo gahee guddaa qaba ture.
Kaniin dubbisu osoo yeroon qormaataa hin gahiini.
Wayita qormaatni dhiyaatu of dhiphisuurra qo'annoo keessa deebiin godha.
Waggaa 1ffaa fi 2ffaatti seemisteerota arfanuu qabxii afur afuriin fide.
Waggaa sadaffaatti garuu dhibaawummaan muraasni na qabatee babbahuun eegale.
Qaphxiin koos hin hir'isu boonni jedhu natti dhagaamaa ture.
Haala kanaan gosa barnootaa lamaa 'A' fiduu osoo hin danda'iinin hafe.
Yunivarsitichatti injifattuu geebaa ta'uu baadhus waliigala qabxii 3.94 fiduun lammaffaa ba'uun warqee badhafamuun achummatti barsiistuu ta'ee qacarame.
Pireezidantii Itti-aantuu Qo'annoofi Tajaajila Hawaasaa Yunivarsiitii Madda Walaabuu yoon ta'u dubartii ganna 25 ti.
Gara aangoo kanaatti dhufuu koon dura damee barnoota Biiznasaafi Ikonomiksii keessatti waggaa tokkoof gosuman barnoota baradheen barsiisaa ture.
Sana booda barnoota Biznasaan Mastarsii itti fufuuf gara Yunivarsiitii Finfinneen imale.
Achittis qabxii olaanaafi bu'aa qorannoofi qo'annoo Excellent argachuunin masters of Business Administration eebbifame.
Mana barumsaa Biznasaafi Ikonomiksii keessaa dubartiin qabxii qo'annoo 'Excellent' argattee ana qofa.
Wayita kanan hojii qo'annoofi qorannoo daran jaalachuu eegale.
Akkuman deebi'an hojii barsiisummaan dabalataan qindeessituu qo'annoofi tajaajila uummataa mana barnootaa Biiznasaafi Ikonomiksii ta'ee hojjechuufin dorgomee darbe.
Ji'oota muraasa boodas bakki daayireektara qo'annoofi tajaajila hawaasa Yunivarsitichaa banaa waan tureef bakka sanarratti dorgomeen ammas milkaa'e.
Boodas Yunivarsiitichi caaseeffamasaa wayita haaromsu bakkin ani irratti hojjechaa ture gara sadarkaa Pireezidantii Ittaanaa Qo'annoofi tajaajila hawaasummatti guddate.
Dhiirota PhD qaban shan bakka kanaaf kaadhimaman keessaa gahumsan qabuun filatameen dubartii jalqabaa pireezidantii itti aantuu Yunivarsiitichaa ta'e.
Hangan rakkoo fayyaan aangoo koo gadhiisuttis hojii q'annoofi tajaajila hawaasaf aanaalee Godina Baalee hunda keessatti socho'eera.
Yunivarsiitiicha yunivarsitiwwan biyyoota alaa akka Raashiyaa, Ameriikaafi kan biroo waliinis hariiroo akka uumu hojjedheera.
Rakkoo fayyaa biyya keessatti hin yaalamne na mudatee waan tureef gara Afrikaa Kibbaa deemee.
Kaadhimaan koo waggoota sagaliis achi ture waan ta'eef achumaan isa waliin maatii ijaarradhee amma haadha daa'ima tokkoo ta'ee magaala Darbaan keessa jiraanna.
Fedhiin qo'annoofi qorannoof qabuufi dheebuun barnootaa ammas hin dhaabanne.
Amma University of Kwazulu Natal magaala Darbaan keessatti argamutti barnoota 'Doctor of Business Administration' jedhamuun barachaa jira.
Yuunivarsiitii Madda Walaabutti hojiin jalqabee hin xumurre waan jiruuf wayitan barnoota koo xumuru hojii qo'annoofi tajaajila hawaasaa achitti jalqabeen deebi'ee hojjedha.
Kutaalee lallabaa naannoo Oromiyaa keessa jiran 16 keessaa, kutaaleen lallabaa jaha koree qindeessituu Waajjira Mana Lubummaa Ortodoksii Tawaahidoo Oromiyaa walin hojjechuuf waliigaluu isaanii walitti qabaan korichaa Luba Balaay Mokonnin BBCtti himan.
Kutaaleen lallabaa itti-gaafatamummaa isaanii Waajjira Mana Lubummaa Ortodoksii Tawaahidoo Oromiyaaf gochuuf waliigalan jahan kunneen kutaalee lallabaa godinaalee Shawaa Kibba Lixaa, Baalee, Iluu Abbaa Booraa, Buunnoo Beddellee, Boorana, Qeellam Wallaggaa, Wallagga Lixaa, Gujiifi Gujii Lixaa of keessati qabatan ta'uu dubbatan.
Waliigalteen kun kan xalayaadhaan wal harkaa fuudhiinsi itti taasifame osoo hin taane "wanti kun sirriidha jedhanii nu walin hojjechaa warra jiranidha," jechuun himan.
Kutaalee lallabaa hafan kudhan amansiisuuf hojjechaa jirra, kan jedhan Luba Balaay Mokonnin kutaalee lallabaa hooggansi fedhii hin qabne irratti koree hundeesineerra," jedhan.
Kutaalee lallabaa koreen itti hundeeffame keessaa kutaaleen lallabaa Harargee Lixaa, Shawaa Kaabaa, Shawaa Lixaafi Jimma akka fakkeenyaatti himan.
Koreewwan sadarkaa godinaatti hundeeffaman kunneen sadarkaa aanaatti koree hundeessuun hojii ummatni waa'ee Mana Lubummaa Oromiyaa hubannoo akka qabaatu gochuu hojjetu," jedhan.
Namootni hundeeffama Waajjira Mana Lubummaa Oromiyaa morman xiqqaachaa akka jiran kan dubbatan Luba Balaay Mokonnin "hunda amansiisaa waan jirruuf osoo hin labsin turre," jedhan.
Sinodosiin mana amantaa Ortodoksii Tawaahidoo Itoophiyaa muudama kenneefi erga didanii as Sinodosii walin mari'atanii akka hin beekne Luba Balaay Mokonnin himaniiru.
Namootni dhuunfaa tokko tokko garuu dubbin lolaan adda cituu hin qabu jedhanii kan na mariisisan jiru," jedhan.
Ejennoo hundeeffama Waajjira Mana Lubummaa Oromiyaa irratti qaban akka hin jijjiirre kan dubbatan walitti qabaan koree qindeessituu hundeeffama Waajjira Mana Lubummaa Ortodoksii Tawaahidoo Oromiyaa Luba Balaay Mokonnin "nuyi waan karaa isaaniitin dhufu eegaa jirra," jechuunis himaniiru.
Manni Kiristaanaa Ortodoksii Tawaahidoo Itoophiyaa eenyummaafi Afaan Oromoo irratti dhiibbaa geessise jira jechuun Lubni Balaay Mokonniin ummanni Oromoo dhiifatama gaafatamuu qaba jedhan.
Dhihoo kana ammoo sadarkaa Naannoo Oromiyaatti Mana Lubummaa Ortodoksii hundeessuuf yaada akka qaban himaniiru.
Manni Lubummaa Ortodoksi Tawaahidoo Oromiyaa, Oromoonni Mana Kiristaanaa Ortodoksi Tawaahidoo Itoophiyaa keessatti eenyummaan isaanii waan dhokateef isa ifa baasuuf hundessine jedhan turtii BBC waliin taasisaniin.
Mana amantii kana keessaatti eenyummaa isaanii duudhaa isaanii of arguu waan dadhabaniif namoonni baayyeen mana amantaa kana gadhiisanii bahanii, manneen amantaa baayyeenis cufamaniiru Oromiyaa keessatti," jedhu.
Namni amantaa hordofu keessatti jalqaba eenyummaa ofii argee Waaqa ofiitis achiin argata kan jedhan luba Balaay, aadaafi duudhaa ofii qabatee ofta'uun waaqa amanuu qaba jedhan.
Manni Kiristaanaa Ortodoksii Tawaahidoo Itoophiyaa hanga ammaatti gama kanaan dadhabinaa agarsiisaa ture jechuun himatu.
Keessattuu aadaafi duudhaa ummata Oromoo balaalefachuu malee kunuunsuu hin dandeenye.
Inumaa kunuunsuun haa turuutii osoo balaalefachuu dhiiseeyyuu waan gaarii tokko ture jedhu.
Mana Kiristaanaa kana keessaa sabni Oromoo kiyyaa miti jedhee keessaa bahaa kan tureefis sababa qaba jedhu.
Amma warri biraa mana amantaa kana keessatti qacaramee mindeefamee jiraata.
Oromoonni achi keessatti phaaphaasiifi qeesii ta'uun hin danda'amne jechuun himu.
Waggoota 28 darbe kana keessattillee qabsoo ijibbaachisaa taasifameen phaaphaasonni Oromoo muraasni muudamuus himan.
Kanas ta'ee garuu qixa warra kaanii fudhatama argachaa hin turre jedhu.
Haqa manicha keessatti jallatee waggoota dheeraaf ture kanaan Oromoonni mana isaanii kana akka isaaniif ta'utti mijeefachuu osoo qabanii gadhiisanii deemuu akka hin qabaanneef jecha manni lubummaa kuni akka hundeeffamu eeran.
Gooftaa Iyyesuus gaafa bataskaana hundeessuu afaaniifi duudhaa ummataatiin hundeessuu kan himan Luba Balaay, bataskaanni keenya kana gochuu dhiisee aadaa kiyya, afaan kiyyan baradhu jedhame jedhan.
Gaafa aadaa kee dhiisii kiyya fudhadhu, afaan kiyyaan baradhu jedhamu 'ayi kuni bataskaana keenyaa miti, jedhe ummanni Oromoo.
Sirumaawuu, kan nafxanyaati jedhe, jedhan.
Bataskaana akka meeshaatti itti fayyadamaa turuufi amma siyaasarraa bilisa taanee yoo waan gaariin hojjetame jajnee yoo badiin umamu qeequuf hundeessuuf yaadne jedhan.
Mana Kiristaanaa Ortodoksii keessatti sanyummaan, naannummaan, tokko tuffatanii tokko olkaasuun baduu qaba jennee qabsoofna jedhan.
Maaraatoon Mootars konkolaattota elektiriikan hojjetan gabaadhaf dhiyeessufi .
Maaraatoon Mootars konkolaattota guutummaan elektiriikan hojjetan biyya keessatti hojjechuu eegaluufi .
Dhaabbatichi baatiiwwan sadan itti aananitti konkolaattota guutummaan elektiriikan hojjetan biyya keessatti hojjechuu kan eegalu ta'uu beeksiseera.
Guyyaa har'aas gosoota konkolaataa haaraa 3 ( Paalseed, Atoozii fi konkolaataa fe'umsaa EX8 kaargoo) gabaadhaf dhiyeessuusaa ifoomsera.
Dhaabbatichi qaamota konkolaattota Kooriyaa Kibbaa gara biyya keessaa galchuudhan, biyya keessatti oomishee gabaadhaf dhiyeessaa jira.
Naannoo sulula Awaashitti misoomni qamadii gammoojjii hojjetamaa jiraachuu Ministeerri Qonnaa beeksise.
Lafa heektaara kuma 10 ol irratti misoomni jallisii qamadii gammoojji hojjetamaa jiraachuu ministeerichi ibseera.
Kana keessaa lafti hektaarri kumni 4 sanyii qamadii naannoon walsimatuun uwwifameera.
Gurraandhalaa eegalee sassaabbiin oomishaa kan eegalamu ta'uu ministeerichi beeksiseera.
Misoomni jallisii kun sulula Awaash naannoo Oromiyaa fi Afaar keessatti lafa qonnaan bultotaa, horsiisee bulaa, abbootii qabeenyaa fi qorannoo qonnaa irratti hojjetamaa kan jiru.
Hojicha babal'isuudhan oomisha qamadii biyya alaarraa galu kan biyya keessatiin bakka buusuuf kan hojjetamu ta'uun ibsameera.
Balaa tiraafikaa Godina Gaamoo Aanaa Abbayaatti qaqqabeen lubbuun namoota 4 darbe.
Balaa tiraafikaa Godina Gaamoo Aanaa Abbayaatti guyyaa har'a qaqqabeen lubbuun namoota 4 darbuu himame.
Konkolataan deeddebisaa uummataa minibaasii guyyaa har'a aanaa Abbayaa irraa gara magaalaa Aarbaa Mincittii imalaa osoo jiru galgaluun lubbuun namoota darbeera.
Bala tiraafikaa qaqqaabeen lubbuun namoota 4 yoo darbu, imaltoota 16 miidhaa cimaa akaasumas namoota sadirraa ammoo miidhaa salphaan qaqqabuu ajaajaan poolisi godina Gaamoo komaander Rattaa Takluu ibsaniiru.
Ka'umsii bala kanaas lakkoofsa teessoon eyyamameef ala fe'uu fi saaffisaan konkolaachisuu akka ta'e ragaan waajjiira dhimmoota kominikeeshini mootummaa godina Gaamoo irraa argamee ni muldhisa.
Walga'iin marii Hidha haaromsaarratti gaggeeffama ture waliigaltee malee xumurame.Hidha Haaromsaarratti walga'iin teeknikaa Itiyoophiyaa, Sudaanii fi Gibts Finfinneetti gaggeeffamaa ture.
Waltajjii teeknikaa kanaanis guutinsaa fi gadi lakkisa bishaanii Hidha Haaromsaarratti mari'atamaa tureera.
Marichaanis Gibts guutinsaa fi gadi lakkisa bishaanii Hidha Haaromsaarratti yaada haaraa dhiyeessite Itiyoophiyaan yaadicharratti walii hin galle.
Marichaanis Gibts sanaan dura "Bishaan meetir kiyuubiin biiliyoonni 40 yaa gadhiifamu, bishaan Aswaam meetira 165tti gadi hin bu'in jechuun dhiyeessaa turte guutummaan jijjiirtetti.
Yaa'i bishaanii Abbayyaa uumamasaa eeggatee deemun mirga lagichaan fayyadamuu biyyoota yaa'a olaanu keessa jiranii sarbaanis Itiyoophiyaan yaada dhiyeessaa turteetti.
Mariin kana irratti Baankiin Addunyaa fi Ameerikaan taajjabdummaan hirmaataniiru.
Nuukteek buufataalee guumruukaatti maashinoota to'annoo dhaabufi.
Itiyoophiyaa fi Chaayinaan sirna guumruukaa ammayyeessuuf akkaataa kanaan dura waliigalaniin, dhaabbanni Chaayinaa Nuukteek Itiyoophiyaa dhufeera.
Ministirri Ministeera Galiiwwanii FDRI aadde Adaanach Abeeben, torbee jalqabaa baatii Muddee keessa wayita Chaayinaa daawwatanitti hoggansa Bulchiinsa Guumruukaa Chaayinaa waliin mari'achuun isaanii ni yaadatama.
Haaluma kanaanis dhaabbanni Chaayinaa Nuukteek maashinoota to'annoo guumruukaa buufataaleerratti dhaabuuf ogeeyyiisaa ergeera .
Sirna guumruukaa ammayyeessuuf Itiyoophiyaa fi Chaayinaan waliigaltee odeeffannoo waljijjiiruu magaalaa Finfinneetti walii mallatteessuun, koree teeknikaas hundeessuu fi tumsa teeknikaa laachuuf waliigalaniit turan .
Nuukteek akkaataa waliigaltee Guumruuka Chaayinaa fi Koomiishinii Guumruukaa Itiyoophiyaatin maashinoota to'annoo dhaabuun, deeggarsa teeknikaa ni laata .
Jila dhaabbata Chaayinaa kanaaf ministirri Ministeera Galiiwwanii aadde Adaanach Abeebee fi koomiishinarri Koomiishinii Guumruukaa obbo Dabalee Qaabataa fi hoggansi ministeerichaa biroon simannaa taasisaniifiru .
Barattoota Yuunvarsiitii fi eebbifamtoota teeknooloojii Appiliikeeshinii sooftiweerii irratti leenjisuun hojiitti galchuuf hojjetamaa jira .
Ministir Deettaan Ministeera Saayinsii fi Dhaabbilee Barnootaa Olaanoo Piroofeesar Afawarqi Kaasuu, Barattoota Yuunvarsiitii fi eebbifamtoota hojimaata Appiliikeeshinii sooftiweerii irratti leenjisuun haala carraa hojii uumuun danda'amu irratti Hojii Gaggeessaa Dhaabbata â€˜Hagaranyaa' jedhamu Miister Biiyaang Miin waliin mari'ataniiru .
Pirooppozaalli gama dhaabbatichaan dhiyaate barattoota Yuunvarsiitii fi eebbifamtoota hojii barbaadaan haala gabaan addunyaa barbaaduun leenjisuun gabaaf dhiyeessuu akka ta'e ibsameera .
Miister Biiyaang ogeeyyiin afaan kompiiyuutaraa leenjii ga'aa ta'e fudhachuun gara Indaastirii galan muraasa ta'uu ibsaniiru .
Barattoota Yuunvarsiitiiwwan Itiyoophiyaa keessatti argamanii fi eebbifamtoota ogummaa Teeknooloojii odeeffannoo, saayinsii uummamaa fi damee Injiinariingiin eebbifamani hojii barbaadaa jiraniif ce'umsaa beekkumsaa taasisuun gara Teeknooloojii odeeffaannoo addunyaan barbaaduutti galchuuf qophii xumuruu isaanii ibsaniiru .
Piroofeesar Afawarq gama isaaniin karoora barnootaa haaraa kana keessatti ministeerichi dame "ICT" tiif xiyyeeffannoo kennee hojjetaa jira jedhan .
Piroojaktoonni akka kanaa carraa hojii uumuuf shoora olaanaa waan qabaniif karoora isaanii galmaan ga'uuf dhaabbaticha waliin kan hojjetu ta'uu ibsaniiru .
Itiyoophiyaa fi Jaappaan bu'uraalee misoomaa waliin hojjechuuf sanada waliigaltee walii mallatteessan .
Sanada walii galtee kana konfaransii Itiyoo-Jaappaan 2ffaa Finfinneetti gaggeeffame irratt walii mallatteessaniiru .
Konfaransii kana irratti hoggantoonni olaanoon Ministeera Geejjibaa biyyoota lamaanii fi dhaabbileen ijaaraa 20 ol hirmaataniiru .
Ministirri Geejjibaa FDRI aadde Daagimaawwiit Magos konfaransiin kun muuxxannoo Jaappaan damee kana irratti qabdu qooddachuu fi waliin hojjechuuf haala kan mijeessuudha jedhan .
Ministir Deettaan Ministeera Lafaa, Bu'uraalee misoomaa ,Geejjibaa fi Turiiziimii Jaappaan Noobuhideen gama isaaniin Jaappaan abbootii qabeenyaa damee kana irratti hirmaachisuun damicha deeggaruu fi waliin hojjechuuf qophii ta'uu ibsaniiru .
Hojiilee hanga ammaatti hojjetaman gamaggamuun yeroo itti aanuu dhimmoota xiyyeeffannoon hojjetamuu qabu irratti mari'achuu isaanii ragaan Ministeera Geejjibaa irraa argame ni mul'isa .
Bara Faranjootaa 2019 xumuramaa jiru keessa Ameerikaatti ajjeechaa waliigala 41 raawwatameen, lubbuun namoota 211 darbeera .
Dhimmicharratti qorannoo gaggeessan Asoosheetid Prees, US Tuudayii fi Yuunvarsiitiin Noorz Iistarn jedhaman ifoomsaniiru .
Baatii Hagayyaa keessa qofa Varjiiniyaatti namoonni 12, Teeksaasitti ammoo namoonni 22 ajjeefamuun isaanii ibsameera .
Ajjeechaawwan 41 keessaa 33 meeshaalee waraanaatiin kan raawwataman ta'uu qorattoonni biyyaattii ifoomsaniiru .
Kutaan bulchiinsa Kaalifoorniyaa ammoo ajjeechaawwan waliigalaa saddeet galmeessuun kutaa Ameerikaa biroo caalaa iddoo ajjeechaan olaanaan itti raawwatame ta'uun ibsameera .
Ajjeechaan waliigalaa hedduun kan raawwatame waldhabdee maatii, daddabarsa qorichaa ykn namoota hojii alseerummaan irratti wal lolaniin ta'uunis himameera .
Lakkoofsi namoota addatti wal ajjeesanii hir'ataa jiraatuus, kan walii gala dabalaa jiraachuu ogeessi qo'annnoo yakkaa Meetroo Pooliitaan Isteet Yuunvarsiitii Miinisootaa Piroofeesar Jeems Deensiliiy ibsaniiru .
Ji'a Hagayyaa keessaa erga ajjeechaan walii galaa Daaytoon, Teeksaasii fi Ohaayootti raawwateen booda Pireezedaanti Tiraamp qaamolee meeshaalee qabatan irratti qoo'annoo cimaan akka gaggeeffamuu qabu waadaa galaniit tura .
Haa ta'u malee Tiraamp waadaa seenan osoo hin raawwatin turaniiru .
Hoggantoonni demokraatotaa garuu to'annoon meeshsaalee waraanaa akka jabaatu ji'a darbe keessa ifatti gaafataa turan .
Jiraattota magaalaa Finfinnee kuma 70 fi 748 waraqaan eenyummaa diijiitaalaa kennamuu Eejansiin Galmeessa Ragaalee Bu'uuraa magaalicha beeksise .
Daayreektarri tajaajila hawaasaa Eejansii Galmeessa Ragaalee Bu'uuraa Finfinnee obbo Daawit Baqqalaa, jiraattota kutaa magaalaa Finfinnee 10 fi aanaalee 60f tajaajilli galmee fi waraqaa eenyummaa diijiitaala kennameera jedhan .
Obbo Daawit tajaajilicha si'ataa taasisuuf; harkifannaan neetwoorkii, ciccituun humna ibsaa fi hanqinni humna namaa tajaajilichatti gufuu ta'eera jedhan .
Tajaajilicha aanaalee hunda waliin ga'uuf hanqinaaleen meeshaa fi iddoon mijataan dhabamuun akkasumas hanqinni ogeessaa hojichaaf gufuu ta'eera jedhan .
Akka gabaasa Dhaabbata Preesii Itiyoophiyaatti hanqina mudate furuuf qama dhimmi ilaallatu waliin hojjetamaa jiraachuu dubbataniiru .
Filippiinsitti rooba cimaa bubbee makate rooben lubbuun namoota 47 yoo darbu, qabeenyi hudduun barbadaa'uun himame .
Balaa kanaan yoo xiqqaate namoota 140 irra miidhaan qaamaa qaqqqabuu poolisiin biyyattii ifoomsera .
Namoonni 9 ammoo as buuteen isaan hin argamne .
Roobni cimaan taayfoon jedhamu kun qabeenya Doolaara Ameerkaa miiliyoona 19.7tti lakkaawwamu barbadeessuu isaa Ejansiin Ittisaa fi Too'annoo Balaa Biyyaalessaa Filippiins beeksiseera .
Namoonni miliyoonni 1.7 ta'an gandoota kuma 6 fi 510 keessa buqqa'uu isaanii eejansiin kun ifoomsera .
Akka ragaan eejansichaa muul'isutti yeroo ammaa kana namoonni kumni dhibbi 1 fi kumni 6 ol mana malee hafaniiru .
Walii gala manneen barnootaa 372, manni jireenyaa 305, dhaabbileen fayyaa 31 fi waajjiraaleen mootummaa 98 balaa kanaan barbadaa'aniiru .
Balalliin biyyaa keessaa fi alaas gufachuu isaa eejeansichi beeksiseera .
Balaan kun biyyattiitti yeroo 21ffaaf kan mudate ta'uun ibsameera .
Filippiinsitti bara Faranjootaa 2013ttis bubbee fi roobni taayfoon Haayen jedhmu lubbuu namoota kuma 6 olii galaafachuu fi qabeenyaa Doolaara Ameerikaa biiliyoona 12.9tti tilmaamamu barbadeessuu isaa Baankiin Addunyaa ifoomsera .
Balaa tiraafikaa naannoo Oromiyaa godina Shawaa Bahaa aanaa Dugdaatti qaqqabeen lubbuun namoota 26 darbuu Qajeelichi Poolisii godinichaa beeksise .
Hogganaan koominikeeshinii Qajeelcha Poolisii Godina Shawaa Bahaa Koomaandar Aschaalaw Alamuu akka ibsanitti guyyaa kaleessaa sa'aatii saddeetitti balaan kun kan qaqqabe .
Konkolaataan deddeebisa ummataa Miinibaasii magaalaa Baatudha gara magaalaa Maqiitti imalaa ture konkolaataa deddeebisa ummataa jabaa waliin walitti bu'uun balichi kan qaqqabe .
Akka ibsa Koomaandar Ashaalawutti ganda Oobonnootti kan qaqqabe balichi, konkolaachisaa dabalatee namoonni Miinibaasii keessaa turan 26 lubbuu isaanii dhabaniiru .
Namoota balaa kanaan lubbuun darbe keessaa daa'imman shan ta'uun beekkameera .
Ka'umsi balaa kanaa maal akka ta'e qoratamaa jiraachuu ibsaniiru .
Af-yaa'iin mana maree bakka bu'oota ummataa obbo Taaggasaa Caafoo  daandii magaalaa Aarbaa Mincitti ijaaramu eegalchiisan .
Obbo Taaggasaan rakkina bu'uuralee misoomaa magaalittii furuuf galii damichaarra argamu guddisuun barbaachisadha jedhan .
Daandichi ijaaramuun sochii hawaasummaa, diinagdee fi jiraattoota magaalittii fayyadamoo ni taasisa .
Ijaarsichi qulqullinaa fi yeroo yaadametti akka xumuramuuf mootummaan hordoffii barbaachisu akka taasisu eeraniiru .
Bulchaan godina Gaamoo obbo Birhaanuu Zawdee gama isaniin daandiwwaan hin haaroomfamiin turaan daandiiwwaan magaalaa fi miidhagina magaalaa balleessuurra darbee gaffii bulchiinsa gaarii ta'ee tureera .
Ijaaramuun dandiichaa gaffii misoomaa hawaasaa furuurra darbee balaa tiraafikaa akka hir'isu himaniiru .
Jiraattootni magaalaa Jimmaa qarshii 467,000n motar saaykiloota bituun polisoota magaalichaaf gumaacha taasisan .
Gumaacha kana kan taasisan jiraattoota magaalichaa ganda shan keessatti argaman yoo ta'u, poolisootni rakkoon tokko male iddoo garagaraa qaqqabanii seera akka kabachiisan taasisuuf .
Abbaan adeemsa hojii nageenya mirkaneessaa polisii magaalaa Jimmaa aanaa lammaffaa saajin Jamaal Hajii gargaarsii hawaasni magaalichaa taasise kun hagam poolisiirraa amantaa akka qabuu fi nageenya isaa mirkaneessuuf fedhii qabu kan agarsiisu ta'uu himaniiru .
Kantiibaan magaalaa Jimmaa obbo Makiyyuu Mahammad gama isaaniitiin hubannoo seeraa hawasichaa cimsuuf leenjiin hubannoo kennamu hawaasni magaalichaa nageenyi ilma namaaf hagam barbaachisaa akka ta'e hubataa dhufuu isaa eeraniiru .
Kanaafis qaamoolee nageenyaa cinaa dhaabbachuun nageenya isaa mirkaneessuf sochiin inni taasisaa jiru kan dinqisiifamu ta'uu himaniiru .
Jiraattootni magaalichaa gumaachicha taasisan, kun kan jalqabaa male kan xumuraa akka hi taane eeruun olaantummaa seeraa kabachiisuuf qaamoolee seeraa cinaa akka dhaaabatan dubbataniiru jechuun Muktaar Xahaatu gabaase .
Bulchiinsa magaalaa Finfinneetti ganda manneen jireenya ammayyaa'an abbootii qabeenyaa biyya keessaan ijaaramuuf jedhame .
Itti aanaan Kantiibaa Bulchiinsa magaalaa Finfinnee torbee shufu ijaarsi isaa kan eegaluu Piroojakticha daawwataniiru .
Manneen jireenya kun appartaamota ammayyaa fi bakkeewwaan tajaajiila kennu kan ofkeessatti qabatedha .
Kanaan dura dhaabbilee Emireetota Araba Gamtoomanii fi Chaayinaan kan ijaaraman gandoonni manneen jireenyaa ifoomuun isaa ni yaadatama .
Jilli garee obbo Ahimad Shiideen durfamu daawwannaa hojii Chaayinaa taasise Jilli garee Ministiri Ministira Maallaqaa obbo Ahimad Shiideen durfamu Muddee 13 eegalee guyyaa afuuriif daawwannaa hojii Chaayinaa taasiseeera .
Jilichi turtii isaan Baankii Daldala fi Induustirii Chaayinaa (ICBC), Koorporeeshinii Daldala Alaa fi Wabii Liqii Chaayinaa (SINOSURE), Komishinii Misooma Biyyaalessaa fi Riifoormii Chayinaa (NDRC), Ministeera Daldala Chaayinaa (MOFCOM), Baankii Baasii fi Galii Chaayinaa (EXIM Bank), Baankii Misooma Chaayinaa (CDB) fi hoggantoota mootummaa olaanoo Fandii Misooma Afrikaa- Chaayinaa waliin wal arguun dhimmoota misooma biyyoota lameenii irratti mari'taniiru .
Jilichi jijjiirama diinagdee, siyaasaa fi hawaasummaa Itiyoophiyaatti muldhachaa jiru hoggantoota dhaabbilee fi aanga'oota Chaayinaa kan hubachiise yoo ta'u mootummaa Chaayinaas jijjiirama kana akka deeggaru gaafataniiru .
Muummeen ministira Dooktar Abiy Ahimad dhaabbaata tola ooltummaa  Biraayit Istaar daawwatan .
Muummeen Ministira Dooktar Abiy Ahimad Magaalaa Finfinnee naannoo Shiroo Meedaatti kan argamu dhaabbata tola ooltummaa Biraayit Istaar daawwataniiru .
Daawwanachirratti Muummee ministira Dooktar Abiy dabalatee miseensoonni mana maree ministeroota hirmaataniiru .
Dooktar Abiy daawwannaa Ministeerri dhimma hojjetaa fi hawaasummaa qopheesseen Itiyoophiyaa Biraayit Istaar galateeffataniiru .
Daa'imman daandiirra jiraataa turanii fi rakkoof saaxilaman 200tti siqan deeggaruuf sochii godhamaa jiru miseensota Mana marii Ministeerotaa waliin ta'uun daawwataniiru .
Asumaaniis yeroosaanii hafaa kan hojii tola-ooltummaa oolchan Dooktar Amiir Amaaniif gaggeessaa taasisaniiru .
Waqtii kana kennaa Dooktar Amiir Amaaniif qophaa'e muummee ministira Dooktar Abiy Ahimad harkaa fudhataniiru .
Yeroo boqonnaa keenyaa namoota rakkoof saaxilaman deeggaruufi guddina isaaniif gumaachuuf oolchuun kabaja qofaa osoo hin taane, mallattoo lammii gaariiti jechuun muummeen ministira erga dabarsaniiru .
Lotoriin lammiitu lammiif miiliyoona 40 keessaa miiliyoonni 34 caasaalee mootummaa harkatti hafuu isaa Dooktar Abarraa Dheereessaa himan .
Lammiilee Oromoo iddoowwan gara garaarraa buqqa'an gargaaruuf koreen qindeessituu gargaarsaa fi deebisanii dhaabuu lammiiwwanii ijaaramee sochii adda addaa taasiisaa turee jira .
Koree guddicha jalatti koreewwan xixiqqoon 25 ta'an kan gurmaa'an yemmuu ta'u, isaan keessaa komii guddaan irratti dhiyaataa kan ture koree lotoriit .
Walitti qabaan koree deeggarsa buqqaatootaa Dooktar Abarraa Dheeressaa, Lotoriin Lammiitu Lammiif ummata bal'aa bira akka ga'uuf caasaaleen mootummaa filatamanis caasaaleen kunniin yeroo kaa'ametti lotorii gurgurameefi hafe addaan baasanii hingalchine jedhan .
Akka seera lotoriitti lotorii gabaaf dhiyaate keessaa tikkeettiin tokkollee alatti hafnaan carraa baasuun waan hindanda'amneef lotorichi yeroo qabameef keessatti akka hin baaneef raawwiin caasaalee mootummaa gufuu ta'ee jira jedhaniiru .
Tikkeettii lotorii miiliyoona 40 baayy'atee gurgurtaaf dhiyaate keessaa miiliyoonni 34 gama caasaalee mootummaatiin akka gurguramuuf kennamus hangi gurguramee fi hafe addaan bahee hin beekkamne jedhan Dooktar Abarraan .
Komiin ummanni turuu lotorichaarratti kaasu sirrii yemmuu ta'u, sababiin turuu lotorichaa immoo humna korichaatiin ol waan ta'eef kanaaf ittigaafatamummaa kan fudhatu mootummaadha jedhan .
Carraan lotorichaa gaafa mootummaan maallaqaa fi lotorii caasaasaa keessatti hafe korichaaf galche kan bahu ta'uus dubbataniiru .
Maallaqni lotorichaa caasaalee mootummaatiin ala gurguramee Birriin miiliyoonni 215 akkaawuntii cufaa keessa galuu isaa Dooktar Abarraan ibsaniiru .
Magaalaa Asallaa fi Godina Arsiitiin ala godinaalee Oromiyaa hedduun raawwii gurgurtaa lotorichaatiin sadarkaa gadaanaarratti kan argaman ta'uu fi godinni homaayyuu hingurgurre jiraachuu Walitti qabaan Koree Lotorii Lammiitu Lammiif Obbo Mootii Morodaa ibsaniiru .
Bulchiinsa Lotorii Biyyaaleessaatti daayreekteerri dhimmoota kominikeeshinii obbo Teewodiroos Niwaay, guyyaan bahumsa gaaffii dhiyaateerratti hundaa'uun seerumasaa eeggatee dheerachaa turuu eeranii, amma yeroo dhumaatiif Bitootessa 30 bara 2012 kan bahu ta'uu ibsaniiru .
Bulchiinsa magaala Shaashamanneetti Birrii miiliyoonni lamaa fi kumni 200 ol qabamuu odeeffannoon Waajjira Poolisii Magaalichaa beeksise .
Maallaqichi kan dhaabbata Huccuu Chaayinaa magaalaa Bishooftuutti hatamee miliqfame ta'uu itti gaafatamaan dhimmoota Kommunikeeshinii Qajeelcha Poolisii Magaala Shaashamannee Inispeektar Taammiraat Abbabaa himaniiru .
Shakkamaan maallaqni harkatti qabame keessaa tokko konkolaachisaa dhaabbatichaa yoo ta'u; hiriyaa isaa waliin shariikomuun maallaqicha miliqsuuf yaalani .
Konkolaachisichi hojjatoota lammiin Chaayinaa ta'an waliin maallaqa kana torbeetti baankii galchuuf waliin imalaa turani .
Kaleessas haala walfakkaatuun akkuma baankiitti qajeelaniin hiriyaa ofiif bilbiluun dubartoota kanniin cuubeen sodaachisuun maallaqicha miliqsuuf yaalameera .
Konkolaataa dhaabbatichaa Maqiitti dhiisuun Baatuu bulanii kaleessa gara barfataatti Magaala Shaashamannee ganda Awaashootti bakka siree qabatanitti eeruu ummataan qabamaniiru .
Akka odeeffannoo Inispeektar Taammiraat irraa argameetti shakkamtoonni kunniin qarshii kana qabatanii Moyyaleerraan gara Keeniyaatti miliquufi.
Qabeenyi shakkamtoonni kunniin dhaabbata Chaayinaa magaala Bishooftutti huccuurratti hojjaturraa miliqsuuf yaalan kan biroos yoo jiraate qoratamaa jira.
Odeeffannicha galaachaa keenya Getaachaw Mul'ataatu gabaase.injiinar Azeeb Asnaaqaarratti himannaan baname.
Hoji raawwachiistuu olaanaa Koorporeeshinii Humna Elektiriikaa Itiyoophiyaa duraanii kan turan Injiinar Azeeb Asnaaqaarratti himannaan banameera.
Himannaa baname kanaan itti aanaan daayreektara olaanaa Koorporeeshinii Injinariingii Sibiilaa duraanii Koloneel Muluu Waldagabreel dabalatee namoonni 50 keessatti argamu.
Himannaan baname ciraa bosona ijaarsa Hidha Haaromsaatin kan walqabatudha.
Injiinar Azeeb Hagayya 2010 itti gaafatamummaa isaaniirraa kaafamuun ni yaadatama.
Masaraan mootii qaroomina Maayaa umurii wagaa kuma 1 ol qabu qotamuun aragame.
Aarki'oolojistoonni  Meeksikoo Masaraan mootii qaroomina Maayaa umurii wagaa kuma 1 ol qabu qotuun akka argatan beeksisaan.
Masarichi bara qaroomina Maayaa tajaajila kennaa akka ture ogeessoonni kunneen ibsaniiru.
dhaabbii meetra 6, dheerina meetra 55 fi bal'ina meetra 15 kan qabu masaraan kun magaalaa Kuluubaa ganda Bekutaan keessatti qotamuun kan argame.
Qaroominii Maayaa meeksikoo, Guutemaalaa, Beliiz, Honduraas fi naannichaa ka'uun naannoo Speen otuu hin to'atiin kufuun isaa himameera.
Balaa oboomboolettii Filiippinsitti qaqqabeen lubbuun namoota 28 darbuun dhaga'ame.
Hir'isa balaa soda biyyaaleessa Filiippiinsii fi wiirtuun mana maree hoggantoota kutaa biyyatti dabalatee iddoo garagaaraa 10nittii lubbuun namootaa darbuu beeksiseera.
Namoota lubbuun darbaniin alatti namoonni 12 achii buteen isaanii hin beekamne jedhame.
Oboombooleettii kun manneen jireenya kuma 2 fi mana barnoota 55 irratti miidhaa qaqqabsiseera.
Filiippiinsi irra deddeebiin oboomboleettiin rukutamteetti.
Naannoo Oromiyaa bakkee tokko tokkotti lafti misooma abaaboo babal'aaf fudhatame hin misoomne.
Faanaa Broodkaastiing Koorporeet daawwannaa godinoota Shawaa Bahaa fi Shawaa Kibbaa Bahaa taasiseera.
Qonnaan bultoonni godina Shawaa Kibbaa Bahaa lafa isaanii misooma abaaboof jala fudhatame waggoota ja'aaf misooma malee taa'uun isaa rakkinaaf nu saaxileera jedhan.
Qonnaan bultoonni dhaabbanni Hindii tokko lafa heektaara 156 misoomsuuf bara 2003 fudhachuu fi waqtichaatti dhaabbatichi carraa hojii uumuu, manneen barnootaa fi bu'uraalee misoomaa akka ijaaru yoo ibsullee hanga ammaatti waa tokko hin ijaarre jedhan.
Lafa isaanii waliigaltee waggaa 10 qofaaf kennuu kan kaasaan qonnan bultoonni kunneen, waliigalteen isaanii jechaan malee barreeffamaan akka hin jirree himaniiru.
Komishinii Investimeentii Naannoo oromiyaatti gaggeessaan garee hordoffii fi deeggarsa Piroojaktii obbo Balaay Dhufeeraa gama isaaniin dhaabbanii Hindii kun naannoo qabate kana bara 2006 eegalee kisaaraan irraa ga'uun walqabatee hojii dhaabuu isaa ibsaniiru.
Qonnaan bultoonni lafa isaanii wagga 10f otuu hin taane waggaa 30f waliigaluu isaanii hubachiisaniiru.
Dhaabbatichi hojii gaggeesituuf baankiirraa Birrii Miiliyoona 26 lafa kana qabsiisee kan liqeeffatee yoo ta'u dhimmi isaa adeemsa seeraarra jiraachuu kaasaniiru.
Haaluma walfakkatuun dhaabbata kana waliin hariiroo kan qabuu fi Holotarraa lafa heektaara 108 misoomaa fudhatee otuu hin misoomsiin haferratti tarkaanfiin fudhatameera jedhaniiru jechuun Hayleyesuus Makonniintu gabaase.
Balaa xiyyaaraa Kaazaakistaanitti qaqqabeen lubbuun namoota 14 darbuun himame.
Qabeenyummaan isaa Beek Eer kan ta'e xiyaarri kun balalliif ka'ee daqiiqaa muraasa booda caccabuutu himame.
Balichaan kan du'aniin dabalataan namoota 60 irraa miidhaan qaama qaqqabuutu ibsame.
Xiyaarichi magaalaa Almaatiirraa gara Nuur Sulxaan imaluuf akka ka'een gamootti bu'uun balichi qaqqabuu poolisiin beeksiseera.
Ka'umsa balaa kanaa hanga ammaatti hin beekamne jedhameera.
Itiyoophiyaanonni 84 Sudaanii gara biyyaa deebi'an.
Namoonni deebi'an kanneen faddaaltotaa fi daddabarsitoota namoota seeran alaa harka bu'aniit turan.
Itiyoophiyaanonni 84n kanneen Sudaanitti Imbaasii Itiyoophiyaa fi Dhaabbata Baqattoota Idil Addunyaatin kaleessa galgala gara biyyaa deebi'aniiru.
Lammiilen baqannaarra turan kunniin man kuusaa keessatti dhoksaan itti cufamuun gara baha jiddugalaatti dabarfamuuf turan.
Sudaanitti Imbaasiin Itiyoophiyaa kanaan duras lammiilee rakkoo walfakkaataaf saaxilamanii manneen hidhaa keessa turan 300 ol mootummaa Sudaan waliin mari'atee gara biyyaa akka deebi'an taasisuun isaa ni yaadatama.
Hiriirri hordooftoonni amantaa Islaamaa karaalee miidiyaa hawaasaa garagaraan guyyaa har'aa akka gaggeessaniif waamame beekkamtii mana maree dhimmoota Islaamummaa Itiyoophiyaa ala ta'uu ibsame.
Bareessaan mana marichaa Hajii Sheeh Qaasim Taajuddiin dhimmicha ilaalchisuun ibsa laataniin, tibbana naannoo Amaaraa godina Goojjam Bahaa magaalaa Moxaatti miidhaa qaqqabeen walqabatee hiriirri waamame beekkamtii mana marichaan ala ta'uu beeksisaniiru.
Kana waan ta'eef hawaasni Musliimaa sirna solaataa akkataa kanaan dura tureen bifa tasgabaa'een akka raawwatu hubachiisaniiru.
Hordooftoonni amantaa hunduu miidhaa akka kana balaalleeffachuun balleessa balleessadhaan bakka buusuuf qaama socho'u ittisuu akka qaban waamicha dhiyeessaniiru jechuun Hayleyesuus Makonnintu gabaase.
Almaaz Darrasaan bara Faranjootaa 2019tti Afrikaarraa namoota seenaa dinqisiisaa qaban keessaa takka taate.
Almaaz bara 1991 Godina Jimmaa, aanaa Limmuu Saqqaatti dhalatte.
Barumsa ishee sadarkaa 1ffaa magaalaa Mattuutti Mana Barumsaa Abuna Pheexroositti, sadarkaa 2ffaa ammoo achumatti Mana Barumsaa Abdii Boruutti baratte.
Almaaz Waxabajjii keessa qormaata biyyoolessaa yoo fudhattu daqiiqaa 30 booda daa'ima dhiiraa Yidiidiyaa jedhamu deessetti.
Bifuma wal fakkaatun lammiin Keeniyaa Piitar Taabaachiin mindaa barsiisummaan argatu barattoota harka qalleeyyii ta'an ittiin deeggaruun nama seenaa dinqisiisaa qabu jedhameera.
Piitar Bitootessa darbe badhaasa barsiisota idil addunyaa badhaafamuun ni yaadatama.
Piitar barsisaa herreegaa fi fiziiksii yoo ta'u, barattoonni shamarranii barnoota saayinsiif jaalala akka qabaatan hojii jajjabina irratti xiyyeeffatu hojjechaa tureera.
Seenaa dinqisiisaa biraatin sadarka 3ffaarratti kan argamu lammii Yuugandaa umuriin isaa waggaa 29 ta'e Joordaan Kiinyaarii jedhamudha.
Bara Faranjootaa 1996 abbaa isaarraa lafa fudhatame deebisiisuuf barumsa seeraa baratee, falmii waggaa 23n booda abbaan isaa wayita umriin isaa waggaa 82 ta'u injifateera.
Sadarkaa 4ffaarratti kan argaman ammoo bara Faranjootaa 2019 daa'imman baadiyyaa Afrikaa Kibbaa keessaa ba'uun televiizhinii Ameerikaa tokkorratti sirba Afrikaanotaa dhiyeessanidha.
Qophii dhiyeessaniin yeroo sanaaf Ambaasaaddara Afrikaa jedhamaniiru.
Sadarkaa 5ffaarratti kan argamu Ebla darbe Noorweey keessatti badhaasa eegumsa naannoo kan argate lammii Laaybeeriyaa Alfired Roowneeli.
Alfired lafa heektaara kuma 500 ol bosonoomsera.
Qubeelaan Atleet Abbabaa Biqilaa waggaa 55 booddee maatiisaaf deebi'e Atleet Abbabaa Biqilaa olompiikii Jaappaan dorgommii maraatoonii Tookiyoo bara Faranjootaa 1964 gaggeeffame irrratti injifannoon yoo xumuru, qubeelaan isaa jalaa badeet ture.
Qubeelaa Atleet Abbabaa Biqilaa bade kana yerichatti hojii qulqullinaarra kan turte lammiin Jaappaan fuutee akka olkeessetu himame .
Atleet Abbabaan waqtichatti kutaa mana dhiqannaa istaadiyoomii keessatti irraanfatee akka ba'e dubartiin kun kan himte .
Miiste Baark qubeelaa Atleet Abbabaan kutaa dhiqannaatti irranfataanii ba'an kana akka deebisaniif haati isaanii Baark akka itti kennan himaniiru .
Yerichaatti nama umurii 19 kan turte Miister Baark amaanaa jaarraa walakkaaf isaan bira ture kana maatii Atleet Abbabaa Biqilaa dhiifama gaafachuun qubeelichaa maatii Atleet Abbabaaf laataniiru .
Maatii Atleet Abbabaa Biqilaas dhiifama isaanii fudhachuun qubeela ilma isaanii waggaa 55 booddee fudhataniiru .
Sagantaan simannaa badhaasa "Gootummaa" bara Faranjoota 2019 CNN kan injifatte Firewaynii Mabiraahtuu ni taasifama jedhame .
Bulchiinsi Magaalaa Finfinnee barattoota shamaranii mana barumsaatti barataniif moodesii fi meeshaalee qulqulina eegaan kanneen biro dhiyeessuuf qaamolee garagaraa waliin qindoominaan hojjechaa jira .
Bu'uuruma kanaan Muddee 28, 2012 galma Barkumeetti sagantaa meeshaalee walitti qabuu qophaa'uu qindeessituun sagantichaa ibsa laataniiru .
Sagantichaan moodesii kuma 700 fi paantii dubartoota kuma 200 walitti qabuuf karooraa qabaachuu kan ibsame yoo ta'u, saganatirratti tola ooltonni kuma 20 ol akka hirmaatan himameera .
Sagantichaarratti sirni simannaa badhaasa "Gootummaa" bara Faranjoota 2019 CNN kan injifatte Firewaynii Mabiraahtuu ni taasifama .
Dhaabbileen mootummaa fi miti mootummaa meeshaalee qulqullina shamarannii kan eegaan qabatanii akka dhufaan qindeesituun korichaa ibsaniiru .
Maanguddoon kun Birrii baankiidhaa saamuun boorsaatti ergaa naqataanii boodaa daandii gubbattii bittimsuun Baga Ayyanaa Qillee (Merry Chirstmas) jechuun iyyaa turan jedhame .
Namni kun Birrii saame erga bittimse booda naannoo mana daldala bunaa Istaarbaaks iddoo jedhamu fuullee isaa taa'uun hanga Poolisiin dhufee isaan to'atutti eegaa turan .
Miira ayyaaneffannaatiin namootni daandii kanarraa socho'aa turan, maallaqa maanguddoon kun bittimsan walitti qabanii baankii saamametti deebisanii galchuun isaanii ammoo ajaa'iba biraa ta'eera .
Poolisiin Koloraadoo Ispiriing maanguddoon waggaa 65 kun Deevid Waayin akka jedhaman mirkaneesseera .
Sababa garagaraan harkifatee kan ture adeemsi ijaarasa hidha Magac haala gaarirra jira jedhame .
Birrii biiliyoona 5.6 ijaaramaa kan jiru ijaarsi hidha Magac harkifachuuf sababa kan ta'an furamuun adeemsi ijaarsa isaa haala gaariin gaggeeffamaa jiraachuu ibsame .
Ijaarsi isaa bara 2005 kan eegale sababa garagaraan otuu hin xumuramiin turee jira .
Gorsaan Itti waamaman ijaarsa korporeeshinii konistiraakishinii, Dizaaynii fi Suuparviishinii Itiyoophiyaa Yirgaa Ababaayee dhaabbanni ijaarsa kana gaggeessu humna guutattee gara hojiitti galuu dhabuun ijaarsichi akka harkifatu ta'eera jedhan .
Xiyyeeffannaa bulchiinsi naannichaa fi mootummaa federaala itti kenneen rakkinoota mudatan furuun ijaarsichi yeroo amma kana haala gaariin gaggeeffamaa jiraachu himaniiru jechuun Nabiyyuu Yohaanistu gabaase .
Ijaarsa seeraan alaa fi weerara lafaa naannoo Hararii raawwatamaa jiru ittisuuf hojjetamaa jiraachuu ibsameera .
Hogganaan Biiroo misoomaa magaalaa, manneennii fi Konistiraakishinii Naannoo Hararii obbo Abduulhakiim Abduulmaalik hanqinni seera kabachiisuu naannicha jiraachuu kaasuun, ijaarsi seeraan alaa fi weerarri lafaa gaggeeffamaa jiraachuu himaniiru .
Yeroo ammaa kana naannichaatti manneen seeraan alaa kuma 10 fi lafti heektaara 150 seeraan ala qabamuu kaasaniiru .
Ijaarsi seeraan alaa naannoo Hambaa killiya addunyaa kan ta'e gamoon Jogoolitti gaggeeffamaa jiru furmaata hin argatu yoo ta'e rakkinaaf akka saaxilamu hubachiisaniiru .
Paarkiin Selaat bal'ina heektaara 33 qabu guutumaatti ijaarsa seeraan alaan qabamuu eeraniiru .
Ijaarsaa seeraan alaa fi weerara lafaa kana ittisuuf qaamolee nageenyaa naannichaa fi aanoolee waliin ta'uun ittisuuf sochiin eegalameera jedhan .
hakkamtoonni daawitii konkolaataa cabsanii Birrii kuma 600 hatanii miliquuf yaalan qabaman .
Koomiishiniin Poolisii Finfinnee akka beeksisetti hattoonni kanneen tumsa dargaggeessa motora oofuu fi poolisiidhan qabamaniiru .
Namichi maallaqni jalaa hatame obbo Muddiin Kadir magaalaa Finfinnee Kolfee Qaraaniyootti daldalaa yoo ta'an, iqqubii isaan qaqqabe baankii osoo hin galchin konkolaataa keessa kaa'anii Solaanni geenyan naannoo Finfinneetti masjiida seenu .
Dargaggoon mootora oofu Abdulfattaah Shamsaddiin Solaataf mootora yoo dhaabu, shakkamtoonni 3 fooddaa konkolaataa daandii qarqara dhaabbate cabsanii maallaqa yoo fudhatan arga .
Hattoonni kanneen itti yaadanii konkolaataa ittiin miliqan qopheeffataniit turan .
Miliquuf yaalanis tumsa dargaggoo Abdulfattaah Shamsaddiinii fi poolisootatiin to'annoo jala oolfamanii qoratamaa jiru .
Preezdaanti Saahilawarq Zawdee badhaasa "Gootummaa" bara Faranjoota 2019 CNN injifatte Firewaynii Mabiraahtuu simachuun mari'ataniiru .
Preezdaanti Saahilawarq Zawdee  Firewaynii Mabiraahtuu badhaasa "Gootummaa" bara Faranjoota 2019 CNN injifachuu gammachuu qabaan ibsaniiru .
Firewaynii Mabiraahtuu simannaa Preezdaanti Saahilawarq taasisaniifi gammachuu itti dhaga'ame ibsiteetti .
Firewaynii Mabiraahtuu namoota 10 waliin wal dorgomuun badhaasa "Gootummaa" bara Faranjoota 2019 CNN injifachuu dandeessetti .
Firewayniin biyya Ameerikaatti barnoota ishee Keemikaala Injinariingiin hordofaa kan jirtu yoo taatu, deebi'e hojiirra kan oolaan qulqullina dubartoota kan eegu dizaaynii kan gootee fi kan uumteedha .
Dhaabbata Oomisha qulqulina eegu Maariyaam Saabaa jedhamu kan oomishu Maqaleetti kan hundeesse Firewaynii Mabiraahtuu yoo ta'u, hojii ishee kanaani badhaasa "Gootummaa" bara Faranjoota 2019 CNN injifachuu kan dandeesse .
Firewaynii Mabiraahtuu dhaabbatichi dubartoonni diinagdeen mataa isaanii akka danda'aniif ni gargaara yoo jedhan, hojjettoota dubaraaf leenjii bilisaa, leenjii teekiniikaa fi kaffaltii fi carra biroon fayyadamoodha jedhan .
Dhaabbaticha kan oomishaaman %80 dubartootaaf bilisa kan rabsaan dhaabbilee miti mootummaatti akka gurguramu himaniiru jechuun Raahwaa Mabiraahtuutu gabaase .
Gamoowwaan masaraa mootii Faasil suphuuf qorannoon Piroojaktii Birrii miiliyoona 400 xumuramuu bulchiinsi hambaalee idila addunyaa Gondar beeksise .
Bulchiinsi hambaalee idila addunyaa Gondar obbo Geetaahuun Siyum Tajaajila Oduu Itiyoophiyaatti akka ibsanitti qorannoon piroojaktichaa waggoota shanaan dhufanitti hojii suphuu sadarkaa sadarkaan  adeemsiisuu kan dandeessisuudha jedhan .
Qoranicharratti naannoo Amaaraa dabalatee abbaa taayitaa eegumsaa fi qorannoo hambaalee federaalaa fi ogeessootni olaanoon hirmaataniiru .
Baajatni suphaa kanaa deeggarsa mootummaa federaalaa fi dhaabbilee tola ooltota idila addunyaa uwwifama jedhameera .
Suphaan mooraa masaraa mootichaa mootummaa naannichaan kan rammadamee fi galii daawwattootarraa walitti qabaameen Birrii miiliyoona 36 eegalamuu ibsameera .
Gamoon masaraa mootii Faasil jaarraa 16ffaa keessa kan ijaarame ta'uun ni yaadatama .
Maallaqni Ijaarsa Galma Odaa Nabeef ummatarraa sassaabbame dhaadhaa ibidda buute ta'e jedhan jiraattonni .
Ijaarsa Galmaa Odaa Nabeef, bara 2001 hirmaanna ummataa jedhamee maallaqni nurraa guuramuus hanga yoonaa galmichi osoo hin ijaaramnee mallaqni keenyaa dhadhaa ibidda buutee nu jalaa ta'e jedhan jiraattootni Godina addaa Oromiyaa naannawa Finfinnee Aanaa Aqaaqii .
Jaraattootni aannichaa Faanaa Broodkaastiing Koorporeettitti yaada isanii kennaan akka ibsanitti, ardaa Odaa Nabee misoomsuu fi Galmaa Odaa Nabee ijaaruuf maallaqa hanga isaa beekuu baatnuus hoggansa yeroo sanaatiin sassaabamee hanga yoona hojin isaa hin mul'annee jedhan .
Jiraattoonni aannichaa maallaqni ummataa sababaa misoomaatiin sassabamee akkuma hoggansi jijjiramuun liqimfamuu hin qabu qaamni dhimmi ilaalatuu seeraan nuuf gaafachuu qaban jechuun komataniiru .
Odaan Nabee magaalaa Finfinnee jala aanaa Aqaaqitti kan argamuu, bakkeewwaan sirna Gadaa keessaa isa tokko .
Garuu Ardaan isaas osoo hin misoomne iyyannus deebii dhabnee jedhan jiraattoota aanicha komataan keessaa manguddoo Abbaa Muudaa Abbabaa Hayluu .
Odaan Nabee kunuunsuun seenaa fi duudhaa ummata Oromoo dhaloota bakka itti barsiisan tahuu bira darbee, bakka galiin irraa madduu gochuun osoo dandahamu Funyaan Finfiinnee jalatti bu'uuralee misoomaa fi kunuunsa dhabee irraanfatamees jedhan manguddoon kun .
Faanaa Broodkaastiing Koorporeet maallaqni galma Odaa Nabee ijaaruuf sassabamee eessa dhaqe?, qaamoleen dhimmicha hordoofan maaf callisaaniin jechuun qaamolee dhimmisaa isaan ilaallatu dubbiseera .
Dhimmichi itti gafatamaan waajjira Aadaa fi Tuurizimi Aanaa Aqaaqii obbo Fayyisaa Miidhaagsaa gaaffannee bara 2001 ijaarsi galma Odaa Nabee eegalee 2003 xumuramee jedhamee turus hoggansi yeroo sana turerraa ragaan qabatamaan piroojeekticha ibsu hin argamnee jedhaniiru .
Biroo Aadaa fi Tuuriziimii Oromiyaa komii ummatni kaasuu kana quba qabduuyyi jennee iyyafanne; obboo Olaanaa Waaqjirraa Biiroo Aadaa fi Tuurizmi Oromiyaatti oggeessa babaalina Aadaati; hoggansi bara sana turaan hedduun isaani bakka birootti jijjiramuu isaanirraan kan ka'ee maallaqni uumaataa gidduuti badeera nun jedhan .
Obbo Olaanaan qaamolee dhimmi ilaalatu waliin namoota yeroo sana qarshii ummaata qisaaseessan seeraan gaafatna, gara fuulduuratiis ardaalee jilaa hin misoomnee irratti hojjachuuf akeekni jira jedhaniiru jechuun Lalisee Tasfaayeetu gabaase .
Mariin marsaa 3ffaa Hidha Haaromsaarratti Kaartuumitti gaggeeffamaa ture milkiin xumuramuu Ministeerri Bishaan, Jallisii fi Inarjii beeksise .
Mariin marsaa 3ffaa ministiroota bishaanii Itiyoophiyaa, Gibtsii fi Sudaan Kaartuumitti gaggeeffamaa tureera .
Ministirri ministeerichaa Dooktar Injiinar Silashii Baqqalaan ibsa laataniin akka beeksisanitti dhimmoota hedduurratti waliigalamuusaa beeksisaniiru .
Gibts kanaan dura yaada "Bishaan meetir kiyuubiin biiliyoonni 40 yaa gadhiifamu, bishaan Aswaam meetira 165tti gadi hin bu'in "jechuun dhiyeessaa turte guutummaan jijjiirtetti jedhan .
Yaa'i bishaanii Abbayyaa uumamasaa eeggatee deemun mirga lagichaan fayyadamuu biyyoota yaa'a olaanu keessa jiranii sarbaanis Itiyoophiyaan yaada dhiyeessaa turteetti .
Yaadrimee fi hiikkaa gogiinsaarratti mormii turerratti; Itiyoophiyaan bishaan meetir kiyuubii biiliyoona 35 gadi yoo bu'e gogiinsa jedhama yaada jedhu dhiyeessiteetti .
Gibts gama isheetin meetir kiyuubii biiliyoona 40 gadi yaada jedhu dhiyeessiteetti .
Yaada kanarratti osoo walii hin galamin hafeeras jedhan Dooktar Injiinar Silashii Baqqalaan .
Sanaan ala yeroo gogiinsaa bishaan ammamii gadi yaa lakkifamu, ol ka'iinsa hidhichaarraa ammam gadi siqee gadi yaa lakkifamu kan jedhurrattis walii hin galamne .
Baatii Faranjootaa Amajjii 8 fi 9,2020 walga'ii magaalaa Finfinneetti gaggeeffamurratti waliigalteerra ni ga'amaan eegama; ta'uu baannan garuu keeyyanni 10 hojiirra oola jedhan ministirichi .
Ministirri bishaanii Gibtsis waliigalamuu yoo baate; keeyyata 10 irratti murtee fudhannurratti mootummaa waliin mari'annee ni murteessina jedhaniiru .
Baahiruu Yidnaqaachawtu gabaase .
Magaalaa guddoo Burundii Bujuumbiraa balaa sigiga lafaa mudateen lubbuun namoota 15 darbuun himame .
Rooba cimaa Sanbata fi Dilbata roobeen sigiga lafaa uumameen lubbuun namoota 15 yoo darbuu namootni 30 ol madaa'u Kantiibaan Bujuumbiraa ibsaniiru .
Sababa balaa kanaaf qe'ee fi qabeenyi laammiilee biyyatti hedduun barbadaa'eera .
Ministirri ministira Nageenya Biyyaatti Aliiyaan Gu'iilaa'umee iddoowwan bala kanaan miidhaman dawwachuun, sababa bala kanaan lammiilee qabeenyi isaanii barbada'eef iddoo jireenya yeroo akka laatamuuf himaniiru .
Aanga'onni Burundii jalqabaa baatii kana keessa yoo xiqqaatee balaa sigiga lafaan lubbuun namoota 28 darbuu ibsaniiru .
Indooneezhiyaatti balaa konkolaata deddeebisaa ummatarra qaqqabeen lubbuun namoota 24 darbu himame .
Balaan kunkan qaqqabe Indooneezhiyaa kutaa bulchiinsa Deenpaa Teengaah magaalaa Sumaatiraa Paagaarii Alaam ta'u dubbatameera .
Dubbi himaan pooliisi magaalaa Paagaarii Alaam akka himanitti, balaan kun kan qaqqabee konkolaatichi bool'a gadi fageenyi isaa meetira 150 keessa seenuni jedhaniiru .
Bala kanaan kannaan namoota lubbuun darban dabalatee namoota 13 irraa miidhaan qaama qaqqabeera .
Konkolaatichi gara bool'aa otuu hin galiin dura daandii qarqaratti kan argamu ittisa konkiriitii waliin walitti bu'uun isaa beekkameera .
Namoonni miidhaamaan hospitaala naannichatti argamutti yalaamaa jirachuun himameera .
Lammiin Indoneezhiyaa adurroota adala 250 guddisaa jirti .
Naannoo qarqara magaalaa Jaakaartaa kan jiraattu dubartiin Diittaa Agustaan jedhamtu, adurroota adala 250 karaarraa kaastetti .
Adurroonni bosonaa fi karaarraa kaafaman kanneen gaafa tokko nama isaan fudhatu ni argatuun abdii qabdi .
Diittaa Agustaan amma umriin ishee 45  Nyaata adurroota walitti qabde kanneenif guyyaatti Doolaara 72 baasti .
Abbaa warraashee dabalatee namoota biroo hojii qulqullinaa hojjetan 5f carraa hojii uumtetti .
Adaloota fayyaa jiraachusuurra kan dhibamanii fi yaala barbaadan ofitti fiddee deeggaa jiraachuu himti .
Manatti kan kunuunsituun ala adurree karaa fi bosona keessatt agarteef nyaata ni laatti .
Ministeerri Geejibaa FDRI raawwii fooyyee agarsiisef beekamtii argate .
Ministeerichi raawwii fooyya'aa agarsiiaa jiruu fi tumsa taasiseef dhaabbata "Treed Maark Iist Afriikaa" jedhamurraa beekamtii argateera .
Dhaabbatichi teessoosaa Keeniyaa godhateet hojjechaa jira .
Kaayyon isaa biyyoota Afrikaa Bahaa damee daldalaa fi geejibaatin walitti hidhuudha .
Dhaabbatichi yaa'ii waggaa gaggeessen ministeerichaaf beekamtii laatera .
Jilli aadaa Itiyoophiyaa qophiisaa Asmaraatti dhiyeesse .
Jilli aadaa Itiyoophiyaa ministir deettaa Ministeera Aadaa fi Tuuriizimii FDRI aadde Bizuunash Masaratiin duurfame kaleessa qophiisaa Eertiraa magaalaa Asmaraa, Siniimaa Roomaatti dhiyeessera .
Koomiishiniin Aadaa fi Ispoortii Eertiraa Ambaasaaddar Zawdee Taklan muummee ministiraa Dooktar Abiy Ahimadii fi Pireezedaantiin Eertiraa Isaayyaas Afawarqiin nageenyi bu'ee, hariiroon ummataa akka cimu tarkaanfiin fudhatan kan nama boonsu ta'uu ibsan .
Aadde Bizuunash Masarat gama isaanitiin jilli aadaa Eertiraa magaalota Itiyoophiyaa afuritti qophiisaa dhiyeessuu yaadachiisaniiru .
Jilli aadaa Itiyoophiyaatis Karan, Mitsiwwaa fi Asmaraatti qophiisaa dhiyeessera .
Iddoowwan seena qabeessas daawwateera .
Sagantichaan walitti dhufeenyichi akka cimu qaamolii ga'ee taphatan marti galateeffamaniiru .
Dhaabbanni Feesbuukii odeeffannoo dhuunfaa eeguuf eeruu lakkoofsa bilbilaan barbaacha hiriyyaa akka dhaabuu beeksiseera .
Dhaabbatichi teessoo Fayyadamtoota lootee seentoonni kara salphaan akka hin arganneef lakkoofsa iccitii /koodii/ bilbilaa sochotuun akka ergamuu filannoo keenna tureera .
Yaata'utii fayyadamtoonni Feesbuukii lakkoofsa bilbilaa beeksisuu fi eeruu barbaacha hiriyyaatti fayyadamaa kan ture ta'u ni yaadatama .
Yeroo amma Ameerikaa irraa sirna lakkoofsa haaraa waliin wal qabatee hojii kana dhaabuuf qophiirra jiraachuu beeksiseera .
Hinditti balaa ibiddaa gamoo mana jireenyaarratti qaqqabeen lubbuun namoota 9 darbeera .
Balaan kun magaalaa Delhiitti kan qaqqabe yoo ta'u, namoota lubbuun darbe dabalataan namoota 10 irra miidhaan qaqqabeera .
Namoonni balaa kanaan miidhamaan hospitaala naannichaatti yaalama kan jiran ta'uu ragaan naannichaa bahe ni muldhisa .
Jilli Faransaay iddoowwan seena qabeessa Aksuumii fi Adawaa daawwate .
Jilichaan itti aanaan Eetaa Maajoora Raayyaa Ittisa Biyyaa Faransaay; Leetanaal Janaraal Barnaard Baareeraan hammatamaniiru .
Daawwii kaleessa magaalaa Aksuumitti taasisaniin, siidaa Aksuum, mootii Saabaa, gaarren Duurhaan, iddoolee seena qabeessaa fi hambaalee addaddaa daawwataniiru .
Dabalataan Adawaa fi naannawa isaatti iddoowwan Xaaliyaan waliin waraanni itti gaggeeffame daawwataniiru .
Hoggansa bulchiinsa magaalaa Aksuum waliinis mari'atanii, bulchiinsi magaalichaa jilichaaf bobbocha siidaa Aksuumii fi uffannaa aadaa gumaachera .
Rasaasni seeraan alaa kumni tokkoo fi 702 too'annoo jala ooluu Ministeerri Galiiwwaanii beeksise .
Guyyaa kaleessaa rasaasni garaagaraa buufata guumruukii damee Baahir Daaritti qindoomina Poolisii Federaalaa fi hojjettoota buufatichaan too'annoo jala oolera .
Eeruu ummataa irratti hundaa'uun hordoffii taasifameen mana koontiroobaandistootaatti rasaasni Kilaashii kumni tokko fi 288, akkasumas kan Bireenii 414 too'atamuun himameera .
Shakkamtoonnis too'atamuun dhimmi isaanii ilaallamaa jiraachuu ragaan ministeericharraa argame ni muul'isa .
Ayyaanni Cuuphaa Itiyoophiyaa Galmee Hambaa Kiliyaa Addunyaa tahuun Mootummoota Gamtoomanitti dameen Barumsaa, Saayinsiifi Aadaa UNESCO  galmaa'uun walqabatee galma Barkumeetti waltajjiin qophaa'e .
Waltajjicharratti Injiinar Taakkalaa Uumaa dabalatee hoggantoota abbootii amantaa, hoggantoota olaanoo magaalaa fi federaalaa akkasumaas hordooftoonni amantichaa hirmaataniiru .
Itoophiyaan hanga ammaatti hambaalee kiliyaa sadii ayyaana Masqalaa, Fiichee Cambalaa fi Sirna Gadaa UNESCOtti galmeessiftee jirti .
Kitaabni "Gootota Misoomaa" obbo Abbaa Duulaa Gammadaan barreessan kaleessa Hoteela Skaaylaayititti ebbifameera .
Kitaabichi bakka muummichi ministiraa Dr Abiy Ahimad, itti aanaan pireezidaantii mootummaa naannoo Oromiyaa obbo Shimallis Abdiisaa, hooggantoonni olaanoo fi keessummoonni garaa garaa argamanitti eebbifameera .
Qabiyyeen kitaabichaa hojiiwwan misoomaa naannoo Oromiyaa yeroo obbo Abbaan Duulaa Gammadaan preezidaantummaan hojjechaa turan irratti kan xiyyeefatudha .
Kitaabicharrattii fi kallattii misoomaa egereerratti mari'atameera .
Obbo Abbaa Duulaa Gammadaa ebba kitaaba isaanii irratti haasaa taasisaniin mul'ata sirreessuu malee ajjeesuun dogoggara seenati jedhaniiru .
Waan mul'anni baatee deemu namni baatee deemuu hin danda'u, muul'anni guddaan ummata dheebuu bishaanitii fi beela keessa jiru gargaarudhas jedhan .
Itti aanaan pireezidaantii MNO obbo Shimallis Abdiisaan ammoo mootummaan naannoo Oromiyaa hojii gaarummaa qabu kan kaleessa hojjataman giddugaleessa godhachuun injifannoo haaraa galmeesisuuf karoorfannee hojjachuun dhimma filannoo biraa qabuu miti jedhan .
Waan baratame keessaa bahuun jijjiirama argame itti fifsiisuun murteessadhas jedhan .
Manni maree dhimmoota Islaamummaa  Ityophiyaa fi manni amantaa Ortoodoksii Tawaahidoo Itiyoophiyaa gochaa manneen amantaa Magaala mooxaa irratti raawwate balaalleeffan .
Naannoo Amaaraa Magaala Mooxaatti Masjiidaa fi mana amantaa kiristiiyaanaa irratti gocha raawwate ilaalchisee Manni Maree Islaamummaa Itiyoophiyaa ibsa baaseen balaalleffateer .
Manni amantaa Ortoodoksii Tawaahidoo Itiyoophiyaa ibsa baaseen miidhaa osoo hin yaaddamni ga'een hordoftoonni amantichaa, Mana Maree Islaamummaa Itiyoophiyaa fi miseensota isaatti  gaddi guddaan dhaga'amuu isaa ibsee jira .
Gochaan kun aadaa waldanda'uu amantaalee fi duudhaa waliin jireenyaa ummattoota Itiyoophiyaa kan diigu waan ta'eef ummaanni bal'aan obsaa fi bifa tasgabbii qabuun dhimmicha furuuf akka hojjetan  waamicha dhiyeessaniiru .
Mootummaan dhimmichaaf xiyyeeffannoo olaanaa laachuun hordoffii barbaachisuu akka taasiisu ergaa dhaamaniiru .
Manni maree dhimmoota Islaamummaa  Ityophiyaa fi manni amantaa Ortoodoksii Tawaahidoo Itiyoophiyaa mootummaa, qaamoolee haqaa fi qaamoolee nageenyaa waliin ta'uun dhimmicha qulqulleessuuf kan hojjtan ta'uu beeksisaniiru .
Manni maree dhimmoota Islaamummaa  Ityophiyaa sababa odeeffannoo dogongoraan Masjiidootaa fi qabeenya irra miidhaan ga'uu isaa ifoomee jira .
Dhimma kana qaamni mootummaa, hoggantoonni amantaalee fi ummanni Itiyoophiyaa balaalleffachuu akka qabu ibsa baaseen waamicha dhiyeessee jira .
Manni Marichaa qaamooleen gocha kana raawwattan seeraaf dhiyaachuu akka qaban gaafateera .
Mootummaan Naannoo Amaaraa dhaabbilee amantaa fi hordoftoota amantichaa Godinaalee, Aanaalee fi Gandoota naannichaa  keessatti argaman irratti  tarkaanfii fudhatamu  ittisuuf karaa loogii hin qabneen hojjechuu akka qabu waamicha dhiyeesseera .
Manni Marichaa hordoftoonni amantaa musiliimaa tokkummaa isaa eeguun kallattii hoggantootni amantichaa kennaaniin socho'uu akka qaban ergaa dabarsee jira .
Hawaasni musilimaa miidhaa irra ga'u balaaleeffachuun Masjiidoota biyyatti keessa jiran hunda keessatti guyyaa guyyaan kadhannaa akka taasiisan waamicha dhiyeessaniiru .
Adeemsaalee Waldanda'uu amantaalee fi aadaa waliin jireenyaa faalleessan  kan balaalleeffatan ta'uu Muummeen Ministiraa Dooktar Abiy Ahimaad ibsan .
Muummeen Ministiraa FDRI Dooktar Abiy Ahimaad guyyaa kaleessaa Naannoo Amaaraa magaala Mooxaatti mannee amantaa kiristiiyaanaa fi Maasjiidoota gubatan kan balaalleeffatan ta'uu ibsaniiru .
Itiyoophiyaa daandii badhaadhinaa irratti argamtu keessatti Waldanda'uu amantaalee fi aadaa waliin jireenyaa bara dheeraa turan adeemsi faalleessu kamiiyyuu iddoo kan hin qabne ta'uu himaniiru .
Itiyoophiyaanonni nageenya jaalaatan aadaa walkabajuu fi waliin jireenyaa qaban walii qooduu akka qaban waamicha dhiyeessaniiru .
Ajandaalee jibbisiisoo fi qoodiinsa uumaan hubachuun guddina waliinii yaa mirkaneessinu jechuun ergaa dhaamaniiru .
Jilli aadaa Itiyoophiyaa Eertiraa Karanitti qophiisaa dhiyeesse .
Karan magaalaa Asmaraarraa kiilo meetira 91 fagaattet argamti .
Jilichi magaalicha yammuu ga'u, jiraattotaa fi hoggantoonni simannaa taasisaniifiru .
Jilli aadaa kun iddoowwan seena qabeessa akka Xuqulu'aas( iddoo Waraana Addunyaa 2ffaarratti lolli humna gamtoomee fi Xaaliyaan itti gaggeeffamee fi loltoonni kumni 23 itti boqatan) daawwateera .
Jilli diippiloomaasii hawaasummaa Itiyoophiyaa kun istaadiyamii Karanitti qophii muuziqaa fi agarsiisa addaddaa dhiyeessera .
Bara Faranjootaa 2020tti addunyaarraa iddoowwan daawwatamuu qaban 50 keessaa takka magaalaa Finfinnee ta'uun ibsame .
Marsariitiin odeeffannoo imalaa baasu; â€˜Traavil eedn Leeyzhar' bara Faranjootaa 2020tti addunyaarraa iddoowwan daawwatamuu qaban 50 keessaa magaalaa Finfinnee tokkoffaa gochuun filateera .
Bara kana badhaasa Noobeelii Nageenyaa kan fudhatan muummee ministiraa Dooktar Abiy Ahimad, Paarkiin Tokkummaa msaraa mootummaa keessatti ijaarsisuun daawwidhaaf ummataaf banaa taasisan iddoo daawwii magaalichaa haaraa ta'eera jedha marsariitichi .
Ijaarsi babal'isuu kan hojjetameef Buufata Xiyyaaraa Idil Addunyaa Boolee yammuu ga'an jijjiirrama magaalattii hubachuu danda'us jedha .
Godahambaan naannoo Bakkanniisaatti ijaarrame ammoo magaalattiin teessoo Afrikaa ta'uu calaqqisiisa jedheera .
Finfinneetti aansee iddoowwan Peeruu, Ameerikaa, Oostiriyaa fi Meeksiikootti argamaniif sadarkaa lammaffaadhaa amma 5ffaa laateraJila aadaa Itiyoophiyaa daawwidhaaf Eertiraa jiruuf Karanitti simannaan taasifameef .
Jilli diippiloomaasii hawaasummaa Itiyoophiyaa kun kaleessa waaree booda Eertiraa galuun isaa ni yaadatama .
Jilli Ministeera Aadaa fi Tuuriizimii FDRIn duurfamu kun torbee tokkoof Eertiraa tura .
Jilichaan miseensonni 66 hammatamaniiru .
Jilichi ministir deettaa Ministeera Aadaa fi Tuuriizimii aadde Bizuunash Masarat, miseensota ministeera Dhimma Alaa, Ministeera Aadaa fi Tuuriizimii, Tiyaatira Biyyoolessaa, weellistoota beekamoo, Jaanoo Baand kan hammatedha .
Imalli jilichaa hariiroo ummataa, Eertiraa fi Itiyoophiyaa cimsuuf kan kaayyeffatedha .
Jilli aadaa Itiyoophiyaa kun Asmaraa, Karanii fi Mitsiwwaatti qophii muuziqaa isaa ni dhiyeessa .
Jilli aadaa Eertiraa Gurraandhala 2011 gara Itiyoophiyaa dhufuun Finfinnee, Adaamaa, Baahir Daarii fi Hawaasaatti qophiisaa dhiyeessun ni yaadatama .
Adurreen Lil Bub Fesbuukii fi Inistaagiraama irratti hordoftoota miiliyoona 5.5 qabdi .
Abbaan Adurree kanaa, Maayik Biridaaviskii, du'a ishee hordoftoota isheef miidiyaa hawaasummaa Inistaagiraam irratti ibseera .
Adurreen kuni adurree kaanirraa ija isheenis ta'e arraba isheetin adda dha .
Gatamtee kan argamte yoo ta'u dinkii taate dhalatte .
Kanaafuu, akka adurree kaani osoo hin guddatin adurreedhuma xinnannuu taate hafte .
Obbo Biridaaviskii akka jedhanitti adurreen kuni bineeldota gargaarsa fedhaniif hanga yoonaat dolaara 700,000 ol walitti qabde .
Boodarra beekkamtii horattee saganta televijinii Ameerikaa irratti dhihaachu eegalte .
Gargaarsa gara agaraa kan argatte yoo ta'u shoowi Yuutubirraa qabdi, dokimantariin kutaa hedduu qabdi .
Biridaaviskiin gaafa Wiixataatti akka beeksisetti taanaan adurreen kuni akkuma rafteen Dilbata ganama duute argamte .
Du'uu ishee inistaagiraama irratti erga ibsee booda namni kuma 58 ol yaada jalatti kenneera, hedduunis qoodaniiru .
Fesbuukii gubbaa hordoftoota miiliyoona 3 ol kan qabdu yoo ta'u gadda isaanii ibsataniiru .
Obbo Ammahaa Makoonnan mirga namoomaa fi olaantummaa seeratiin badhaafaman .
Obbo Ammahaan badhaasa mirga namoomaa fi olaantummaa seeratiin badhaasa Fransaay-Jarman argataniiru .
Badhaasichi qabsaa'ota mirga namoomaa addunyaarra jiran 15f kennameera .
Badhaasa bara kanaas kan fudhatan ogeessa seeraa lammii Itiyoophiyaa obbo Ammahaa Makoonnani .
Obbo Ammahaan badhaasicha ambaasaaddaroota Jarmanii fi Faransaay harkaa fudhataniiru .
Obbo Ammahaa Makoonnan dura taa'aa Mana Maree Mirga Namoomaa Itiyoophiyaa fi hundeessaa dhaabbata miti mootummaa â€˜Ogeeyyiin Seeraa Mirga Namoomaafi' .
Giiftiin miidhaginaa Afrikaa Kibbaa Zoozibii Tuunzii dilbata galgala bareedduu addunyaa kan bara Faranjootaa 2019 ta'uun goonfoo kaawwatte .
Tuunziin abbootii murtiif daawwattoota sagantichaa marsaa dorgomicha garaa garaarratti uffannaashitiin ajaa'ibsiisuun injifatte .
Dorgommicharratti â€˜Miss Porto Rikoo Maadisoon Andersan fi Miss Meeksikoo Soofiyaa Aragoon, wal duraa dubaan sadarkaa qabataniiru .
waa hunda dura dubartoonni wa'ee hoggansaa beekuu qabu sababni isaas Hoggansi shamarranii fi dubartootaa yeroo dheeraaf otoo hin mul'atin hafeera jechuun dubbatte ijifannoo ishaan booda .
waan dubartoonni barbaadaan osoo hin taane hawaasatu dubartootatti maqaa kenna, kun ammoo sirrii miti, dubartoonni qaama humna guddaa qabaniidha jetti Tuunziin .
Naannoo Amaaraa bulchiinsa Awwii aanaa Gwaaguusaa Shigudaaditti balaa tiraafikaa qaqqabeen lubbuun namoota 13 darbe .
Waajjirri poolisii aanichaa akka beeksisetti balichi magaalaa baadiyyaa Addis Aalam jedhamtutti har'a ganama naannoo sa'aa 3tti kan qaqqabe .
Jigaarraa gara Baahir Daaritti Miinibaasiin imalaa turte, konkolaataa fe'umsaa gara Finfinneetti imalaa tureen walitti bu'uun kan mudatedha .
Namoota lubbuu isaanii dhaban 13n ala, namoonni miidhaan qaamaa irra ga'e wallaansaf gara dhaabbilee fayyaa dhiyeenyatti argamutti ergamaniiru .
Hojiin sababii balaa fi teessoo miidhamtootaa adda baasuu hojjetamaa jira jedhameera .
Suphaa daandii Finfinneef kan oolu waliigalteen deeggarsa Birrii miiliyoona dhibba 3 fi miiliyoona 86 mallatteeffame .
Waliigalticha ministirri Ministeera Maallaqaa FDRI obbo Ahimad Shiidee fi Itiyoophiyaatti Ambaasaaddarri Jaappaan Maatisunaagaa Daaysuukeen mallatteessaniiru .
Deeggarsichi daandii magaalaa Finfinnee fooyyessuuf kan ooludha .
Jilli Itiyoophiyaa fooramii Doohaa 19ffaarratti hirmaate dura taa'aa Ya'aal Suleeytiin Giruup waliin mari'ate .
Jilichi dura taa'aa gruuppichaa Sheek Abdallaah Saaleem Al Suleeytiin waliin mari'ateera .
Saganticharrattis muummee ministiraa FDRI duraanii obbo Haaylamaariyaam Dassaalanyii fi haadhi warraa isaanii aadde Roomaan Tasfaayee, Doohaatti Ambaasaaddarri Itiyoophiyaa Saamiyaa Zakkaariyaa fi diippiloomaatonni miisiyoonichaa, odu himaan Ministeera Dhimma Alaa FDRI obbo Nabiyaat Geetaachawii fi kanneen biroo argamaniiru .
Dura taa'ichi Itiyoophiyaanota Kwaataar jiraatan deeggaruu, guyyaa Itiyoophiyaa waggaa waggaadhan kabajamu spoonsar gochuu isaanitiif gumaacha taasisaniif beekamtii fi waraqaan ragaa kennameefira .
Giruuppichi Itiyoophiyaatti misooma qonnaatif lafa kan fudhate yammuu ta'u, yeroo dhiyoottis hojiitti kan bobba'u ta'uun eerameera .
Pireezedaanti Saahilawarq Zawdeen Barruu Foorbisiin filataman .
Barruun Foorbis Pireezedaanti Saahilawarq bara Faranjootaa 2019 dubartoota dhiibbaa uuman jechuun filateera .
Barrichi Pireezedaanti Saahilawarq Zawdee tarree dubartoota dhiibbaa uuman 100 keessa oolchera .
Pireezedaanti Saahilawarq barichatti kophaa isaanii Afrikaarraa dubartii filataman ta'aniiru .
Magaalaa Finfinneetti Waldaaleen Taaksii 13 fi Hagar Baasii sadi haala sirna kenniinsa tajaajila maamiltootaa fooyyessuun danda'amu irratti marii taasisaa jiru .
Bakka buutoonni waldaalee kanneenii galma Tiyaatira biyyaaleessatti marii gaggeessaa jiru .
Sirni amma irratti mari'atamaa jiru kun Maanguddoota, Haadholii ulfaa fi qaama miidhamtootaf haala tajaajila fooyya'aa itti laachuun danda'amu giddugala kan godhateedha jedhameera .
Akkasumas haala harka qalleeyyiif tajaajila bilisaa kennun itti danda'amu irratti mariin taasiifamaa akka jiru dubbatameera .
Meedaaliyaan Badhaasa Noobeelii Nageenyaa fi Dippiloomaan Muummeen Ministiraa Dooktar Abiy argatan keessaa tokko ummata bira akka ga'uuf Ministira Nageenyaa kaa'ame .
Bakka Ministirri Nageenyaa aadde Moofriyaat Kaamiil, Hoggantoonni fi hojjettoonni minitirichaa, aanga'oonni olaanoon dhaabilee qindoomaa ministirichaa, jaarsoliin biyya,hoggantoonni amantaa fi keessummoonni kabajaa argamanitti sirnaan kaa'ameera .
Badhaasa muummee ministiraaf kenname keessa tokko ummata biraan akka ga'u ministirri nageenyaa filatamuu isaa ibsameera .
Kennaan kabaja biyyaa kun mana hojii ministirichaa akka kaa'amuuf filatamuun isaa ministeerichi yeroo itti aanu caalmaatti nageenyaa amansiisaa fiduuf akka hojjetu kan jajjabeessuudha jedhan aadde Mofriyaat .
Fakkeenyummaan, walga'iinsi fi bu'aan isaa biyya, Ardii, guutuu addunyaa fi hawaasa nagaa barbaadu hundaaf ta'uu isaa ibsaniiru .
Badhaasni kun dhaloonni dhufu waardiyaa nageenyaa akka ta'uu fi fudhamata Itiyoophiyaan sadarkaa addunyaatti qabdu kan ol kaasu ta'uus sirnicha irratti ibsameera .
Gareen Aadaa Itiyoophiyaa gara Eertiraa imaluuf jedha Garichi Ministiri Deettaa Ministira Aadaa fi Tuuriziimii FDRI aadde Bizunesh Masaratiin kan durfamu yoo ta'u, ministeera dhimma alaa, Ministeera aadaa fi tuuriziimii, tiyaatira biyyaalessaa, weellistoota beekamoo fi baandii Jaanoo kan haammate miseensoota 60 kan qabatedha .
Gareen kun torbaan tokkoof kan turu qophii muuziqaa dhiyeessuf Muddee 6, 2012 gara Eertiraa imala .
Garichi gara Eertiraa imaluu kan danda'e, waliigaltee nageenyaa Itiyoophiyaa fi Eertiraa gidduutti uumameen kan walqabatee yoo ta'u, hariiroo ummata lamaanii caalumaatti cimsuu kan danda'udha jedhame .
Gareen kun magaalaa Asmaraa dabalatee magaalota akka Karan fi Mitsuwwaatti qophii muuziqaa akka dhiyeessu ni eeggama .
Deeggartoonni misoomaa fooyya'insa dinagdee biyya keessaaf kan oolu doolaara Ameerikaa biliyoona 3 gumaachuuf waadaa galaniiru .
Muummeen Ministira Dooktar Abiy Ahimad fuula feesbuukii isaaniin akka ibsanitti Deeggarsichis dhimmoota sadiif jechuunis maakroo Ikonomiif, caaseffamaa fi fooyya'insa seekterootaaf kan oolu ta'a jedhan .
Deeggarsi Kunis kan baankiin Adunyaa nu deeggare Doolaara Ameerikaa biliyoona 3 fi Kan dhaabbata maallaqaa Idil-adunyaa Doolaara Ameerikaa biliyoona 2.9 hin dabalatu jedhan .
Deeggarsa Gamtaan Arabaa fi Saawud Arabiyaas ni dinqisiifanna jechuu, Dhaabbata biyyoota gamtoomanii fi IBI irraas deeggarsa dabalataa ni arganna jennee abdanna jedhaniiru .
Ministirri Ministeera Innooveeshinii fi Teeknooloojii Dooktar Injiinar Geetaahuun Makuriyaan Eejansii Humna Atoomiikii Addunyaatti daayreektara tumsa teeknikaa Afrikaa Shuktaa Abdulraazaaq waliin mari'atan .
Marichaan hojiilee Itiyoophiyaa fi dhaabbatichi waliin hojjetan, kallattii gara fuula duraarratti xiyyeeffatameera .
Eejansichi damee nuukleeraarratti kan hojjetudha .
Teeknooloojichi nageenyisaa eegamee fi faayidaa nagayaatif tajaajilarra akka oolu addunyaaf beeksisa .
Itiyoophiyaan Oostiriyaa Veenaatti yaa'ii Eejansii Humna Atoomiikii Idil Addunyaa 63ffaa gaggeeffamerratti prootookoolii dabalataa mallatteessun ishee ni yaadatama .
Balaa konkolaataa bulchiinsa magaalaa Nagallee Arsiitti ga'een lubbuun namoota 3 darbe .
Qabeenyarras miidhaa cimaan ga'eera .
Balichi iddoo Dildila Awaadee jedhamutt halkan naannoo sa'aa 9:00tti ga'uu Waajjirri Dhimmoota Koominikeeshinii magaalichaa beeksiseera .
Konkolaataan FSR fi Siinoon walitti bu'uun balichi kan mudate yammuu ta'u, lubbuun nama sadii darbee, namoonni miidhaan qaamaas irra ga'e jiraachuun himameera .
Sababiin balaa kanaa qoratamaa kan jiru ta'uu, itti gaafatamaan Waajjira Poolisii magaalichaa Inispeekatar Irreessoo Nuuraan ibsaniiru .
Manni Amantaa Ortodooksii Itiyoophiyaa ayyaanni Cuuphaa hambaa kiliyaa addunyaa ta'ee galmaa'uu isaatin gammachuushee ibsatte .
Paatriyaarkiin Ortodooksii Itiyoophiyaa Abuna Maatiyaas ibsa har'a laataniin akka beeksisanitti, Dhaabbanni Barnoota, Saayinsii fi Aadaa Dhaabbata Mootummoota Gamtoomanii ayyaanicha hambummaan galmeessuuf murteessuun isaa gammachuudha jedhaniiru .
Ayyaanni Cuuphaa waggaa waggaadha Amajjii 11 kabajamu hambummaan galmaa'un, bu'aa dadhabbii qaamolee mootummaa dhimmi isaan ilaallatu, hayyoota, hordoftoota amantaa fi ummata Itiyoophiyaati jedhaniiru .
Ayyaanichi hambummaan galmaa'un kan murtaa'e badhaasa noobeelii nageenyaa muummee ministiraa Dooktar Abiy Ahimadiin walirra oolun isaa gammachuu dachaa isa taasisas jedhaniiru .
Ayyaanichi duudhaasaa eegee bifa miidhagaa ta'een akka kabajamu hunduu ga'eesaa akka ba'atus dhaamaniiru .
Ejansiin Imigireeshinii Lammummaa fi Galmeessa Ragaalee Bu'uraa Motor Saaykiloota kuma 1 naannoolee fi bulchiinsota magaalaa hundaaf kennuu beeksise .
Motor Saaykiloonni kunneen deeggarsa Baankii Idila Addunyaa Miiliyoona dhibba 1 fi miiliyoona 2 fi kuma dhibba 5 fi kuma 24 fi Birrii 400 fi mootummaan miiliyoona 56 fi kuma 38 fi Birrii 156 qaraxarraan bilisaan kan bitaman ta'uu ibsameera .
Kanaanis naannoolee fi bulchiinsota magaalaa hundaatti kenniinsa tajaajjila galmeessa ragaalee bu'uuraa saffisiisuu fi ammayyaa'a taasisuuf kan gargaarudha jedhameera jechuun Sisaay Geetnattu gabaaseDuudhaalee guddisuu fi dhalootaf beeksisuuf hojjetamuu akka qabu hayyoonni damichaa himan .
Duudhaalee biyyaaleessaa barootaaf turan guddisuu fi dhalootatti beeksisuuf hojii cimaan hojjetamuu akka qabu Qorataan Seenaa fi Aadaa gargaaraan Proofeesaraa Ahimad Zakaariyaan ibsaniiru .
Keessattuu sirni araara fi jaarsummaa nagaa buusuuf bu'aa qabaniin yoo madaallaman xiyyeeffannoo itti kennuun barsiisuu fi haalaan hojiirra oolchuun murteessadha jedhaniiru .
Duudhaalee biyyatti irratti qorannoo ga'aa gochuun barbaachisaa ta'uu Qorataan Beekkumsa aadaa biyya obbo Abduul Fattahi Abdallaahii himaniiru .
Hayyoonni kunneen, sirna seera ammayyaan furmaata laachuuf duudhalee duraanii waliin walitti araarsuun murteessaa ta'uu dubbataniiru .
Duudhaleen araara fi jaarsummaa rakkoolee uummaman gamnummaa fi ogummaan hiikuuf malli qaban nageenyaa fi tokkummaa uumuu keessatti gita hin qaban jedhaniiru .
Qorannoon addaa Raapoortaraa jila Maaster Daaviid Kaayeeniin durfamu dhaabbilee mootummaa fi dhuunfaa Itiyoophiyaa irratti torbee lamaaf taasiifamaa ture ifoomee jira .
Jilli kun Miidiyaalee fi yaada bilisaan ibsachuu waliin walqabatee naannoo mirgoota demookiraasii, seera abbaa alangaa walii gala fi dhimmoota biroo irratti qorannoo bal'aa taasiisa turuun bu'aa argannoo isaa guyyaa har'aa ifoomsee jira .
Haaluma kanaan jijjiirramni gama siyyaasaa, diinagdee fi hawaasummaan argame jajjabeessaa fi gara fuulduratti ijaarsa sirna demookiraasiif bu'ura kaa'uu kan danda'u akka ta'e ifoomsee jira .
Seera haaraa biyyaattiin baastu irratti abbaan alangaa waliigala ogeeyyii seeraa, Gaazeexeessitoota fi qaama biroo hirmaachisuuun adeemsi godhamaa jiru aadaa demookiraasii goddisuuf kan deeggeru waan ta'eef cimsee itti fufuu akka qabu ibseera .
Karoorri Waliin gahiinsa tajaajila neetworkii Interneetii fi Moobaayilaa guddisuuf waggoottan shanan dhufan keessatti qabame walgahiinsa odeeffannoo fi guddina diinagdee kan ariifachiisu waan ta'eef murannoo mootummaa fi deeggarsa tola ooltootaa kan barbaachisu ta'uu gabaasichi ifoomee jira .
Mootummaan labsii farra shoroorkeessummaa dura ture jijjiiruuf yaaliin godhe jajjabeessaa ta'us labsii haaraa ba'e raggaasisuun hojiitti hiikuu dhabuun komii kaasaa akka jiru eeree jira .
Abbaan Alangaa Waliigalaa gabaasa wixinee irratti fooyya'iinsa yaadaa dhiyaate sirreeffama taasiisuun, yaada gabaasa addaan irratti laatame hojiitti hiikuun riifoormii mootummaan eegale babal'isuuf haala mijataa kan uumuu ta'uu ibsuu isaa ragaan Waajjira Dubbii Himaa Ministira Dhimma Alaa FDRI argame ni agarsiisa .
Iraan xiyyaara Yuukreen dogoggoraan rukuttee kuffisuushee amante .
Teehraan rukuttaan xiyyaarichaa dogoggoraan ta'uu amanteetti .
Naannoon qilleensaa xiyyaarichi irra balali'aa ture, toora eegumsa warraaqsa biyyattii jala kan ture ta'uu Raayyaan Ittisa Biayyaa Iraan beeksiseera .
Ibsa baasenis qaamoleen dogoggoraan xiyyaaricha rukutanii kuffisan kan itti gaafataman ta'uu ibseera .
Dogoggora uummameef dhiifama gaafatee, kana booda of eeggannaan kan taasifamu ta'uu beeksiseera .
Pireezedaantiin Iraan Haasan Roohaaniin karaa Twiitara isaanitiin akka beeksisanitti, dogoggorichi dogoggora dhiifama hin qabnedha jedhaniiru .
Muummee ministiraa Kaanaadaa Justiin Truudoon kaleessa akka beeksisanitti, xiyyaarichi rukutamee kufuu ragaan na ga'eera jedhaniit turan .
Pireezedaantiin Ameerikaa Doonaald Tiraampis xiyyaarichi rukutamee kufuu akka hin oolle ibsaa turaniiru .
Ragaalee nageenyaa waabeffachuudhan miidiyaalen xiyyaarichi kufuudhan dura miisaa'elli dhukaafamuu gabaasaa turaniiru .
Iraan garuu amma dubbicha amantutti haalaa turteetti .
Volkaanoon Filippiinsi keessa jiru laavaa ykn barbadaa ibiddaa ol tufuu waan eegaleef, sa'aatii ykn guyyaa gababaa keessatti 'dhohiinsaa hamaa' uumamu danda'a jechuun aangaa'onni akkeekkachiisan .
Volkanoon Taal magaalaa guddittii Maniilaa irraa km 70 kan fagaattu yoo ta'u, Wiixata barii ture laavaa ol yaa'uu kan eegale .
Akeekkachisi kunis kan kenname erga daaraan ibiddicha keessaa bahuun darbatamuu erga eegaleen booda yoo ta'u, sababii kanaan namoonni 8,000 ta'an qe'ee gadi dhiisanii akka baqatan taasiseer .
Biyyattii keessatti kan Taal kun volkaanoo isa lammaaffaadha .
Volkanoon odola haroorra jiru irratti argamu kun, adduunya keessatti volkaanoo xixiqqaa keessaa tokko ta'us, waggootii 450 darban keessatti yoo xiqqaate yeroo 34 dhoheera .
Dhohiinsa volkaanoo kanaa bara 1911'n namootni 1,500 ta'an ajjeefamaniiru .
Bara 1974'tti dhoohinsi volkaanoo kanaa ji'oota hedduuf ture .
Dhaabbanni qorannoo volkaanoo Filippiins 'Phivolcs' jedhamu sadarkaa hammeenya volkaanoo inni guddaan 5 ta'e irratti kan sodaachisummaa volkanoo kanaa 3 irraa 4tti guddiseera .
Dabalataanis aanga'oonni dhohiinsaan booda 'sunaamiin volkaanoo' uumamee haroo jiru sochosee dambaliin jiraachuu danda'a jechuun akeekkachiisaniiru .
Dilbata, volkaanoon kun sagalee dirrisaa guddaafi sochii uumuun kuusaa daaraa guddaa ol gadhiisuusaa gabaafameera .
Mootummoota Gamtoomanitti waajjirri dhimma gargaarsa namoomaa OCHA akka jedhutti zoonii balaa volkanoo Taal baay'ina km14 ta'u keessaa namootni jiraatan gara 450,000 ta'u .
Daaraan bu'aa jiru akka baayyateen namootni hedduu golgaa fuulaa uffachuu eegalaniiru .
Daaraa jiidhaan kana konkolaataa, daandii fi gamooleen magaalatti hedduu haguugee jira .
Dureesssi abbaa biiliyenaraa Yusaakuu Maa'eezaawaa michuu jireenyaa dubartii ana faana imala Space X jedhamuun gara ji'aa adeemtun barbaada jedhe .
Namni beekamaa faashinii, umuriin isaa ganna 44 gara ji'aatti balali'uuf nama ogummaa hawaa keessa hin jirre isa jalqabaati .
Imalli kun bara 2023 kan karoorfame yoo tahu 1972 asitti gara ji'aatti deemuun isa jalqabaati .
Yusaakuu Maa'eezaawaa imala gara sanatti taasisu kana dubartii adda taate waliin dabarsuun fedha jedheera .
Abbaan qabeenyaa dhihoo kana jaalalleesaa taatuu Ayaamee Gooriikii waliin kan adda bahe yoo tahu, dubartoonnii imalichaaf akka iyyata galfataniif gaafateera, kana malees, 'sirna jaalallee filachuus' marsariitii isaa irratti akka taasisu dubbata .
Amma qofummaafi qullaa tahuun natti dhagahamaa waan jiruuf, waanin yaadu tokko yoo jiraate dubartii tokko jaalchuun itti fufuu dha," jechuun barreesseera Yusaakuun "Michuu jireenyaan barbaada, gara fuulduraatti jaalalafi nagaa keenya hawaa irraa gara addunyaatti waliin erguu kanin danda'u," jedha .
Marsariitiin dureessa kanaa haalaafi sagantaa iyyata baatii sadiif turu baaseera .
Ulaagichi namni iyyata galfatu kan hin heerumne, ganna 20 ol, yaada gaarii kan qabduufi gara hawaa deemuu kan feetu jedh .
Guyyaa dhumaa iyyata kana Amajjii 17 yoo tahu dureessichi immoo eenyun akka filatan baatii dhuma Bitootessaa irratti beeksisu .
Baatii darbe waan Tiwiitara isaa irratti barreesse namoota qooddatan 100 akka feete filachuun maallaqa Jaappaan-yeenii miiliyoona 100 akka badhaasu kakatee ture .
Kana irratti hirmaachuuf na hordofuu fi isan Tiwiitara irratti barreesse deebistanii qooduu dha,'' jedhee ture .
Dureessi Jaappaan kun daldalaa uffataa online Zozo jedhamu kan qabu yoo tahu galiin isaa kanumarraa kan argamu dha .
Horii dhuunfaa doolaara biiliyoon sadii akka qabu kan tilmaamamu yoo tahu aartii irratti qarshii baayyee baasa .
Gatiin inni tikeetii imala isaaf bitu hangam akka tahe ifa hin taane .
Danuu akka tahuu malu garuu himamaati jira .
Garee artistootaa isa waliin fudhatee akka deemus dubbateera .
Imaamni biyya Yugaandaa durbartii se'ee dhiira fuudhe, hojii isaarra yeroof akka gadhiisu taasifamuu gaazexaan Daily Monitor gabaaseera .
Sheek Mohaammad Mutumbaa, cidhaasaa torban lama booda haati warraa isaa hijaaba uffattu Suwabullaa Nabukeera akka jedhamtutti inni beeku, dhiira Richardi Tumushabee jedhamu ta'uu yeroo baree hedduu akka rifeete gaazeexaan kun ni hima .
Dhooksaan kun kan ifatti ba'ee yeroo poolisiin shaakkiin TV fi wayyaa namoota ollaa jalaa hatteetta jedhuun Tumushabee to'annoo jala oolchedha .
Akkuma seeraatti poolisiin dubartii gara hidhaatti gessuun dura 'ishee' sakatta'uu qabdi ture .
Garuu ajaa'iba nama hundaaf namni kun harma durbaa fakkeessuuf uffataa jiru harmaa keessa naqee ture," jechuun poolisiin ni hima .
Laguurraan jira waan isaan 'jetteef' tasumaan 'misirroo' isaa kanaa waliin wal qunnamtii saalaa akka hin gaggeesine maasjiida ganda Kiyampisitti imaama kan ta'e Sheek Mutumbaa dubbateera .
Ammatti sobaan of fakkeessuu, hannaafi sobaan qabeenya fudhachuu kan jedhuun himannaan nama kanarratti akka dhiyaate himameera .
Abbaan murtii amantaa Islamaa ykn kadiin naannichaa Sheek Abdul Nuur Kakandee, wanti uumame kan nama gaddisiisu ta'uufi imaamichi qoratamaa akka jiran himaniiru .
Dabalataaniis amantaa Islamummaa kabajuuf imaamni kun yeroof hojii akka gadhiisu godhamuu isaa imaamni olaanaa masjiidichaa Sheek Isa Busuulwa dubbachuu isaani gabaafameera .
Akka gabaasa Daily Monitor'tti guyyootii afran darbeef Sheek Mutumbaa gara mana jireenyaa isaa hin deemne .
Taatee kana booda baayyee waan gaddeef, gargaarsafi gorsas ni barbaada, jechuun maddii maqaan hin himaamne tokko himeera .
Magaalaa Walanciitiitti daa'ima erga du'ee torbee lama tahe, akkaan du'aa kaasuuf mul'ata argeera jechuun paastariin awwaalcha qochisiifte yakka burjaajessuun adabamuu ishee poolisiin BBCtti himeera .
Daa'ima karaa uumamaan du'e akka ka'uuf mul'ata argeera dubartiin jette haadha mucaa fi dubartii biraa tokko dabalachuun awwaalcha qootanii reenfa baasuu isaanii Inspeektarrii Olaanaa aanaa Boosat Kaasanyi Damissee dubbataniiru .
Dubartiin kun akka nama du'a dhagahii deemuu mana haadha mucaa deemuun, mucaan kee hin duune, akka du'arraa isa kaasu mul'ata argeera'' jetti .
Lafa awwaalchaa deemtee kadhannaa gochuu akka barbaaaddus dubbatti .
Haatis dhugaa dha seeteee wal qabatanii gara awwaalchaa deemani .
Lafa awwaalchaa erga geesseen booda daa'ima qottee erga baasteen booda achuma teessi, jiraattoonni naannoo arganii poolisii waamani .
Nuti achi geenyee dubbicha erga sakattaaneen booda hawaasa qindeessinee reeffi akka awwaalamu taasifneerra,'' jechuun Inspeektarri Olaanaa Kaasanyi dubbatu .
Poolisiin dubbii kana hordofaa ture dubartiin kun mana murtiitti dhiyaattee balleessaa waan jedhamteef qarshii 2000 adabamteetti .
Dubartiin itti gaafatmummaa isheen mana amantaa keessatti maali jennee gaafannaan, ''seenaasheerraa akka hubannu yoo taheef dubartiin kun amantuu dhuma dha malee tajaajiltullee miti jedhan .
Gochi isheen raawwatte kun hawaasa naannicha akka dheekkamsiise fi lafa awwaalchaa kabaja kan dhorke dha jedhan Inspeektarichi .
Haati fi dubartiin biroo wajiin lafa awwaalchaa deemtes yakkaan shakkamani qabamanii haa turaniyyuu malee balleessaa akka hin taane erga barameen booda bilisaan gadhiifamaniiru .
Haatis jecha poolisiif kenniteen, ''paastarittiin akkuma nama du'a dhagahii dhufu dhufteeti mucaa kee nan kaasa jechuun, dura mana keessatti kadhannaa taasistee iddoo awwaalchaa deemnee reenfa baasne .
Garaa haadhaa natti taheetin ishee amane .
Dubartiin paastarii fiddee dhufte abbaa mucaa waliin waajira tokko kan hojjetan tahuu Inspeektarichi himaniiru .
Ayyaanni jala bultii fi Cuuphaan rakkoo nageenyaa malee akka kabajaman qophiin taasifamuu Koomiishiniin Poolisii Finfinnee beeksise .
Itti aanaan koomiishinara ittisa yakkaa fi balaa tiraafikaa koomiishinichaa Zalaalam Mangisteen, jala bultii fi ayyaanni Cuphaa baranaa rakkoo nageenyaa malee akka kabajaman qophiin taasifamuu beeksisaniiru .
Ayyaanichi nagayaan akka kabajamu Koomiishinii Poolisii Oromiyaa fi Federaalaa waliin qindoominaan kan hojjetamu ta'uu ibsaniiru .
Koomiishinichi baatiiwwan 6 darbanitti daddabarsa meeshaa waraanaa fi maallaqa seeran alaa, koontiroobaandii, weerara lafaa fi yakka bu'uuraalee misoomaarratti raawwatamu adda baasuun ittisuu fi to'achuuf, shakkamtoota seeratti dhiyeessera jedhan .
Weerara lafaa ittisuuf hojii qindoominaa hojjetameen lafa kaaree meetira kuma 60 gara baankii lafaatti deebisuun, manneen seeran alaa kuma 10 diiguun seera kabachiisun danda'ameera .
Saamicha konkolaataa fi kan biroo waliin walqabatee baatii kana keessa yakkoonni 438 raawwatamanii, shakkamtoota 523 adda baasuun, 396 to'annaa jala oolchun danda'ameera .
127 ammoo to'annaa jala oolchuuf hojjetamaa jira jedhaniiru .
Fireehiywat Saffiiwtu gabaase .
Awustiraaliyaatti daa'imni umurii waggaa 6 bineensota ibidda bosonaa irraa baraaruuf faaya garagaraa hojjetee gurguru dubbii ijoo ta'eera .
Daa'imni kun hojii isaa kanaan Doolara Ameerikaa kuma 20 walitti qabuu danda'eera .
Ameerikaa Maasaachuseetis kan jiraatu daa'imni Owin Koolii jedhamu kun haadha isaa waliin mari'achuun faayota supheerraa hojjechuun gurguraa jira .
Ministeerri Dubartoota, Daa'immanii fi Dargaggootaa dhaabbata deeggarsaa Beet Eeniiy jedhamu waliin waliigaltee mallatteesse .
Waliigaltichi rakkoolee daa'imman haala rakkisaa keessa jiran furuu kan dandeessisudha .
Waliigalticha ministeerichatti garsituun ministir deettaa damee daa'immanii aadde Zabiidar Boggaalaa fi Pireezedaantiin dhaabbatichaa Kiristii Gliisan mallatteessaniiru .
Waliigaltichi daa'imman maatii hin qabnee fi haala rakkisaa keessa jiran deeggaruuf kan ooludha .
Ministiroonni dhimma alaa fi bishaanii Itiyoophiyaa, Gibtsii fi Sudaan preezdaantii Ameerikaa Doonaald Tiraamp waliin mari'atan .
Marichi waltajjii ministiroota dhimma alaa fi bishaanii Itiyoophiyaa, Gibtsii fi Sudaan taasisaa jiraniin cinaatti kan gaggeeffame ta'uu Ameerikaatti Ambaasaaddarri Itiyoophiyaa Fitsuum Araggaan ibsaniiru .
Ministiroonni biyyoota sadanii dhimma Hidha Haaromsaarratti Ameerikaa Waashiingitanitti mari'achaa jiru .
Biyyoonni sadan marsaa addaddaatin dhimma hidhichaarratti mari'achaa turuun ni yaadatama .
Guutinsaa fi gadilakkisa bishaaniirratti kan mari'atan yammuu ta'u, marii marsaa 4ffaa dhiyeenya taasifameen Gibts guutinsa bishaaniirratti yaada haaraa qabattee dhiyaachuu isheetin waliigaltee malee goolabamuun isaa ni yaadatama .
Mariiwwan amma ammaa gaggeeffaman waliigaltee malee goolabamuu isaanii gamaaggamuuf Waashiingitanitti mari'achaa jiru .
Itiyoo-Teeleekoom baatiiwwan 6 darbanitti galii Birrii biiliyoona 22 ol argachuu beeksise .
Itiyoo-Teeleekoom baatiiwwan 6 darbanitti tajaajilootaa fi oomishaalee haaraa fi fooyya'an biyya keessaa fi alaa gabaaf dhiyeesssuun waliigala galii Birrii biiliyoona 22.04 argachuu ifoomsera .
Raawwiin kun kan bara darbee yeroo walfakkaatun yoo madaalamu %32 guddina agarsiisera .
Baatiiwwan jahan darbanitti proojektoonni 3G(dhaloota 3ffaa) maamiltoota kuma dhibba 7 fi kuma 56 fi 741 keessummeessuu danda'an xumuramaniiru .
Dabalataan neet woorkii moobaayilaa 2G(dhaloota 2ffaa) kuma dhibba 1 fi kuma 70 fi 735 uumuun danda'amuu isaa hojii raawwachiiftuun Itiyooâ€“Teeleekoom aadde Fireehiyiwat Taammiruun ibsaniiru .
Gama biraatin itti fayyadama dandeettii daataa ariitiin keessummeessuun kan danda'u humna â€˜Geetweey' idil addunyaa walakkaa waggaatti % 71tti ol guddisuun danda'amuu dubbataniiru .
Balaa duursanii eeruu fi ittisuurratti waltajjiin taa'amaa jira .
Koomiishiniin Bulchiinsa Hoggansa Sodaa Balaa Federaalaa waltajjicha qopheessuun qooda fudhattoota waliin mari'achaa jira .
Waltajjicha koomiishinichi Dhaabbata Mootummoota Gamtoomanitti Balaa Hir'isuu Afrikaa (UNDRR) fi Dhaabbata Qorannaa fi Faawundeeshinii "CIMA" waliin kan qopheessedha .
Hojiileen balaa hir'isuu, amala balaa, saaxilamummaa, dandamannaa hubachuurratti kan hundaa'edha .
Marichi balaa hir'isuudhan biyyattiitti hawaasa balaaf hin saaxilamne uumuu, gogiinsan balaa mudatu hir'isuu, lolaa, sigigaa fi kirkira lafaarratti eeruu argamuun duursanii qophaa'uun balaa mudaturratti qophaa'uu fi qabeenya uumamaa biyyattii to'achuu kan dandeessisudha .
Imaammataa fi tarsiimoon gama kanaan ba'us beekumsarratti kan hundaa'e akka ta'u gargaara jedhameera .
Waltajjichi guyyootii 5f kan turu yammuu ta'u, hayyoonni hirmaachaa jiru .
Abbootii fi dargaggoonni Gaamoo imala nageenyaa taasisuufi .
Marga jiidhaa qabachuun Amajjii 6 kaasee amma Amajjii 14,2012tti imala waliin jireenyaa fi nagayaa isaanii ni taasisu .
Imalichi magaalaa Arbaa Mincii kaasee magaalota addaddaa qaxxaamuruun amma magaalaa Goondaritti taasifama .
Magaalota qaxxaamuranii fi keessa boqatanitti nageenyaa fi tokkummaarratti ni mari'atu .
Kaayyon imalichaa muuxannoo nagaa buusuurratti qaban qoodudha .
Yuunvarsiitiin Arbaa Mincis fakkeenyummaa nageenyarratti qabu kaanif ni qooda .
Imalicha Dhaabbanni Miidiyaa Hibramoongoolii fi Oomootiik Jeneraal kan qopheessan yammuu ta'u,Ministeerri Nageenyaa, Biiroon Aadaa fi Tuuriizimii Amaaraa, Biiroon Bulchiinsaa fi Nageenyaa Kibbaa tumsa taasisaniiru .
Feesbuukii fi Inistaagiraamiin odeeffannoowwanii fi yaadoota Ameerikaan ajjeefamuu Jeneraal Suleemaanii deeggeran fuularraa haqaa jiru .
Marsariitiiwwan walitti hidhamiinsa miidiyaalee hawaasaa odeeffannoowwan fuula isaaniirraa kan haqan qoqqoobbii Ameerikaan Iraan irra keesse irratti hundaa'eet .
Bu'uruma kanaan maamiltoonni addunyaarratti argaman odeeffannoowwanii fi yaadota Jeneraal Suleemanii deeggaran tamsa'an fuula isaanii irraa akka haqan ta'eera .
Keessattuu miidiyaaleen Iraan odeefannoo fi yaadota Suleemaanii deeggaruun tamsa'aa turan fuula miidiyaalee hawaasummaa isaanii irraa haqaniiru .
Sababa kanaan lammiileen Iraan Inistaagiraamii fi Feesbuukii fayyadamuun yakka hojjetan irratti tarkaanfiin akka fudhatamu waamicha dhiyaatera .
Dubbi himaan mootummaa Iraan Alii Reebeey gama isaanitiin, gochichi adeemsa sirna demokiraasii kan hin hordofnee fi itti gafatamummaa kan hin qabneedha jechuun balaaleffataniiru .
Ajaja preezdaantii Ameerikaa Tiraampin buufata xiyyaaraa Iiraaq keessatti Jeneraal Suleemaaniin erga ajjeefamanii as biyyoota lameen gidduutti waldhabdeen hammaataa dhufuun isaa ni yadatama .
Feesbuukii fi Inistaagiraamiinis dhaabbiilee fi lammiilee qoqqoobbiin irra kaa'ame irraa fuula isaanii haqaniiru .
Misirrittiin lammii Naayjeeriyaa waahillan (miinzolii) 200n dabaalamtee heerumuun galmee haaraa galmeessiste .
Misirrittiin gochaa ishee kanaan galmee addunyaa cabsuun namoota hedduu ajab jechisiisera .
Lammiin Naayjeeriyaa Saandiraa Ikeejii jedhamtu galmee dinqisiisoo adduunyaa irratti galmaa'uuf waahillan (miinzolii) 200n fayamuun galmee addunyaa cabsiteetti .
Misirrittiin yeroo jalqabaaf waahillan (miinzolii) 200n dabaalamtee heerumuun galmee addunyaa cabsuun ishii himameera .
Bara Faranjoota 2012ttii lammiin Ameerikaa Tiinaa Akiilees jedhamtu waahillan (miinzolii) 168n gaa'ela dhaabbattee galmee dinqisisoo addunyaarratti galmooftet turte .
Tibba kana ammoo Naayjeeriyaa magaalaa Leegoositti misirrittiin waahillan (miinzolii) 200n gaa'ela dhaabbattee riikardicha fooyyessuu dandeessetti .
Saandiraan dhaabbata galmee dinqisiisoo addunyaarrattii maqaashee galmeessisuuf cidha ishee ilaalchisuun odeeffannoo ga'aa laachaa turteetti .
Yaata'u malee dhaabbatichi SaandIraan waahillan (miinzolii) 200n dabaalamuushee ifa hin goone .
Rakkoon qulqullina indaastirii ijaarsaa gufuu ta'uu Ministeerri Misooma Magaalaa fi Koonistiraakshinii beeksise .
Ministeerichi Inistiitiyuutii Qorannaa Mijinaa waliin ta'uudhan ogeeyyii laabraatoorii koonistiraakshinii naannolee fi magaalaaf leenjii laachaa jira .
Dameen ijaarsaa guddachaa akkuma jiru rakkoon qulqullinaa xiyyeeffannaa kan barbaadu ta'uun waltajjichaan ibsameera .
Dhiibbaan isaas nama, naannoo, diinagdee fi biyyarratti ta'uun eerameera .
Rakkinicha hiikuuf ijaarsa dandeettii damichaa utubuu, hordoffii fi to'annaa jabeessuun murteessadha jedhameera .
Bulchiinsi Magaalaa Finfninnee Manneen jireenyaa waliinii ijaarsi isaanii xumuraman kuma 38 yeroo dhiyootti jiraattootaaf kan dabarsu ta'uu beeksise .
Bulchiinsi magaalichi misooma manneen walqabatee Birrii biiliyoona 50 idaa akka of irraaqabu Kaantibaa Itti Aanaan Magaalaa Finfinnee Injiiner Taakkalaa uumaan ibsaniiru .
Kaabineen magaalichaa hojiilee hojjetaman ilaalchisee Af Yaa'ii Mana Maree Bakka Bu'oota Uummataa obbo Taaggasee Caafoo fi waliti qabdootaa koree dhaabbii mana marichaaf ibsa laataniiru .
Koreen dhaabbii kunneenis harkifamuu ijaarsa manneen jireenyaa, weerrara lafaa fi iddoolee sanada hin qabne irratti gaaffii bal'aa kaasaniiru .
Bulchiinsi magaalichaa komii ummatni misooma manneenii irratti qabu deebisuuf manneen jireenyaa ijaarsi isaanii xumuraman dabarsuu fi kanneen hojjetamaa jiran ammoo ariitiin xumuruuf xiyyeeffannoon kan hojjetu ta'uu Injiiner Taakkalaan ibsaniiru .
Akka fakkeenyaatti Baatiiwwan saddeettan darban keessatti qofa gamoowwan 8 manneen kuma 1 fi 700 qaban ijaarramanii xumuramuu isaanii eeraniiru .
Handhuura magaalaatti manneen kumni 38 ijaarsi isaanii xumuraman yeroo dhiyootti jiraattootaaf kan dabarfaman ta'uu dubbataniiru .
Manneen kunniin ariitiin hojjetaman abbootii carraaf dabarfamuu dhabuun isaanii bulchiinsi magaalichaa Birrii biiliyoona 50 idaa keessa akka galu taasisee jira jedhaniiru .
Gama biroon jiraattoonni carraan mana 40/60 fi 20/80 fudhatan, dhalaa fi Inshuraansii seeraan kaffaluu dhabuun isaanii idaan akka baayy'atu godhee jira jedhan .
Dabalataan manneen kumni 130 ijaarramanii erga xumuramanii yeroon abbootii carraaf dabarfamuu dhabuunis rakkoo isa tokko ture jedhaniiru .
Bara kanas manneen jireenyaa kuma dhibba 5 ijaarsa eegaluuf kan karoorfame yoo ta'u, kumni 175 mootummaan, kanneen hafan ammoo dhaabbiilee dhuunfaan ijaarramu jedhaniiru .
Bara baajataa kana hojii dhabeeyyiii kuma dhibba 2 fi kuma 50f carraa hojii uumuuf hojjetamaa kan jiru yoo ta'u,hanga ammaatti dargaggoota kuma 150f carraan hojii uummamuu ibsameera .
Ministeerri Galiiwwanii baatii Muddee Birrii biliiyoona 18.1 walitti qabuu beeksise .
Ministeerichi baatii Muddee bara 2012tti Birrii biliiyoona 18 walitti qabuuf karoorfatee, birrii biliiyoona 18.1 walitti qabuu isaa ifoomsee jira .
Raawwiin kun kan bara darbee yeroo walfakkaatuun yoo madaallame %22.9 caalmaa qaba jedhameera .
Galii biyya keessaa irra Birrii biliiyoona 8.59, qaraxaa fi gibira irraa ammoo Birrii biliiyoona 9.5 walitti qabuu isaa ibseera .
Raawwichi gaarii ta'uus garaagarummaa sassaabii dameewwan gidduu jiru dhiphisuun galii fooyya'aa walitti qabuuf kan hojjetamu ta'uu ragaan ministeerichaa argame ni mul'isa .
Aarri balaa Ibidda bosona Awustiraaliyaa irraa ka'u addunyaa uwwisaa jiraachuu Dhaabbanni Qorannoo Hawaa Ameerikaa beeksise .
Aarri kun hanga Amajjii 8 bara faranjootaa 2020tti walakkaa addunyaa uwwisee ture  jedhameera .
Akka dhaabbanni Qorannoo hawaa ameerikaa beeksisetti aarri kun guutuu addunyaa uwwisuu danda'a jedhameera .
Aarichi kiloo meetira 17.7 lafa irraa dheerina qabaachuu himameera .
Madda isaa irraa maayila  kumaatamaan fagaachuun haala atmoosfeerii miidhaa jira jedhameera .
Ol ka'iinsa Atmoosfeera keessatti qabu kanaan qorriinsaa fi hoo'insa inni fiduu danda'u irratt qorannoo gaggeessaa jiraachuu â€˜Nasa' ifoomsee jira .
Aarri kun Kibba Ameerikaatti halluu samii jijjiiraa akka jiruu fi  Niwuuzeelaanditti ammoo faallama qileensaa cimaa uumaa jiraachuu â€˜ Nasa'   ibsee jira .
Balaan ibidda bosonaa kun Awustiraaliyaatti lafa hektaara miiliyoona 10.3 barbadeesseera .
Balaa kanaan lubbuun namoota 28 yoo darbu manneen kumni 2 ol gubataniiru .
Namoonni kuma dhibbaan lakkawwaaman qa'ee fi qabeenya isaanii irra buqqa'aniiru .
Lubbuu bineensoota biiliyoona 1 oliis wareegee jira .
Pireezedaantiin Koree Fannoo Diimaa Idil Addunyaa Piitar Maawuraa giddugala deebisanii dhaabuu qamaa midhamtoota magaalaa Jigjigaa daawwatan .
Preezantichi daawwii isaanii Itiyoophiyaa Jigjigaatti eegalaniiru .
Turtii isaanii naannoo Soomaaletiin, magaalaa Jigjigaatti kan argamu giddugala deebisanii dhaabuu qamaa midhamtootaa Fannoo Diimaa Idil Addunyaatiin deeggarsi taasifamuuf daawwataniiru .
Giddugalichi baatii Muddee darbe naannichatti qaama miidhamtoota deebisanii dhaabuuf kan banamedha .
Giddugalichi giddugaloota walfakkaatoo biyyattiirra jiran 10 fi korichaan deeggarsi taasifamuuf keessaa tokkodha .
Waltajjiin marii qorannoo nageenya tiraafikaa irratti xiyyeeffate gaggeeffamaa jira .
Waltajjiin marii kun haala walii gala nageenya tiraafikaa Itiyoophiyaa ilaalchisee qorannoo qophaa'e iratti  Dhaabbata Mootummoota Gamtoomanitti Komishinii misooma Afrikaan galma waltajjii Komishinitti gaggeeffamaa jira .
Itiyoophiyaa keessatti uwwisni daandii Aspaaltii % 14 irra kan jiru yoo ta'uu, balaan tiraafikaa %80 daandii aspaaltii irratti kan qaqqabe ta'uu qorannoon dhiyaate akeekera .
Balaa biyyattiitti qaqqabe keessaa %85 naannoo Oromiyaa, Amaaraa ,Magaalaa Finfinnee fi naannoo kibbaatti ta'uu qorannichaan ibsameera .
Akka qorannoo kanaatti guyyaan namoonni 13 balaa tiraafikaan ni du'u .
Waltajichi deeggarsa Komishinii misooma Afrikaan kan qophaa'e yoo ta'u, Ministir Deettaan Ministeera Geejjiba FDRI aadde Muluu Gabra'igzii'aabheera marii kana irratti argamuun haasawa baniinsa taasisaniiru .
Ministeerri Geejjibaa FDRI  yeroo kamiiyyuu caalaa balaa nageenya tiraafikaan ga'u hir'usuuf xiyyeeffannoon ni hojjeta jedhaniiru .
Miidhaa lubbuu, qaamaa fi qabeenya irra ga'u hambisuuf nageenyaa tiraafikaa irratti sosochii biyyaaleessaa taasisuuf hojjetamaa jira jedhan aadde Muluun .
Sosochii taasisaaniif ragaan qorannoo dhiyaatu kana irraa argamu shoora ni qabaata kan jedhan aadde Muluun, balicha hir'suuf hawaasa waliin bifa qindoomina qabuun kan hojjetamu ta'uu eeraniiru .
Qorannoon nageenya tiraafikaa kutaalee 5tti  qooddamuun qorattootan waltajjii kana irratti dhiyaataa jiraachuu ragaan Ministeera Geejjibaa argame ni agarsiisa .
Ergaa xiyyaarrii Yuukreen doggogoraan misaa'eliin rukutamee kufee booda Iraan namoota hedduu to'annoo jala oolchuu ishee manni murti biyyitti beeksise .
Dubbii himaan biyyattii Golamhosee Esmaayil dhimmicharratti qorannoon gaggeefamuu itti fufeeraa jedhan .
Preezedantin Iraan Hasan Roohaanii dhimmichii mana murtii addaan akka hordofamu dubbataniiru .
Xiyyaarri Daandii Qilleensaa Yuukreen balaliin PS752 Roobii darbe akkuma lafaa ka'een rukutamee kufee, namoonni keessa turan 176 hundi du'aniiru .
Baayyeen isaanii lammilee Iraanii fi Kaanadaa turan .
Iraan balaan erga uumamee booda guyyoota sadiif humni waraanaa ishee xiyyaaraa kana akka hin rukunne haaluun rakkoo teeknikaati jechuun waakkachaa turte .
Iraan xiyyaarichi misaa'ela Ameerika itti fakkaachuun akka rukutan amananiiru .
Pireezedantii Iraan Rohaanii dhukaasa misaa'elicha balleessaan nama tokko qofa miti jedhaniiru .
Qondaaltonni Iraan taatichaa ergaa amananii boodaa lammiileen Iraan mootummaasaaniitiin ni sobdan jechuun hiriira mormii ba'aaniru .
Dhoo'iinsa voolkaanoo Filippiins dhiyeenya magaalaa Maaniilaatti mudateen jiraattonni hedduun qa'ee fi qabeenya isaanii irraa buqqa'uun ibsame .
Voolkaanoon Taal jedhamu laavaa hoo'aa diimaa ta'e samii keessatti ol facaasaa jiruun lammiileen biyyattii soda hammaataa keessa galaniiru .
Dhoo'iinsi voolkaanoo kun kiloo meetira 65 samii keessatti ol fagaachuun kaaba biyyatti hurriin uwwiseera jedhame .
Sababa kanaan buufanni xiyyaaraa biyyattii balalii 500 ol haquu fi yeroof hojii dhaabuu isaa beeksiseera .
Hanga ammaatti miidhaan lubbuu fi qabeenyarra ga'e hin beekkamne jedhameera .
Dhukkeen voolkaanoo kana irra ka'u naannicha haalan gurraachessuu isaa poolisiin biyyattii ifoomsee jira .
Eejansiin ittisaa fi sodaa balaa fi waajjiraaleen mootummaa Filippiins hanga ammaatti namoonni kumni 30 qa'ee isaanii irraa buqqa'uu gabaasaniiru .
Filippiins irra deddeebiin balaa uumamaatin miidhamaa jirti .
Keessattuu balaa kirkira lafaa, sigiga lafaa, dhoo'iinsa voolkaanoo fi rooba bubbee makeen addunyaarraa biyya sadarkaa duraatti miidhamaa jirtudha .
Kanaanis lammiileen biyyattii kumaatamni lubbuu isaanii dhabaniiru .
Shakkamtoota haada sarara bilbilaa hatan too'achuun qorannoo gaggeessaa jiraachuu Koomishiniin Poolisii Finfinnee beeksise .
Haadni kun qabeenyummaan isaa kan Itiyoo â€“ Teeleekoom yoo ta'u, magaala Finfinnee kutaa bulchiinsa magaalaa Addis Katamaa iddoo addaa Markaatoo Dhaaba Gaazii jedhamutti too'annoo jala ooleera .
Haadni lafa keessaa qotamee ba'e kun sarara maamiltoota Itiyoo â€“ Teeleekoom ta'uun ibsameera .
Bifuma walfakkaatun kutuma magaala kanatti iddoo Mana Daabboo Itiyoophiyaa jedhamuttis sararri bilbilaa lafa keessaa qotamee ba'e harkaaf harkatti too'annoo jala ooluu isaa qajeelchi poolisii kutaa magaalichaa beeksiseera .
Shakkamtoonni lamas harkaa harkatti too'atamaniiru .
Shakkamtoonni kunneen yakkicha lixa aduu daheeffatanii raawwachaa kan turan ta'uu ragaan Komishinii Poolisii Magaalaa Finfinnee argame ni mul'isa .
Yuunivarsitiin Jimmaa Bulchiinsa Magaalaa Jimmaa fi Tuurizim Itiyoophiyaa waliin hojjechuuf marii gaggeese .
Marii kanarrattis hojii misooma hawwataa turizimii irratti waliin hojjechuuf kan walii galame yoota'uu, akka Kibba Dhiha Itiyoophiyaatti gama ikoo-turizimii, Turizimii Bunaan walqabatanii fi Piroojaktii â€˜Life in Palace' Kan masaraa Abbaa Jifaaritti geggeefamu irratti waliin hojjechuuf walii galamee jira .
Haaluma kanaan Karoorri tarsimoo gama misooma fi hawwata turizimii Kibba Dhiha Itiyoophiyaa irratti qophaa'ee akka hojiitti galamu walii galameera .
Yuunivarsitiin Jimmaas Godina Jimmaa keessatti Hawwata turizimii argaman beeksisuuf akka hojjetu deeggarsa barbaachisu akka godhu waadaa seenee jira .
Hojiin kun waliigalteen waliin hojjechuu akka mallatteeffameen kan eegalu yommuu ta'u dhumarrattis Hooggantoota olaanoo Turizimii Itiyoophiyaa waliin tahuun dawwaannan hawwata turizimii dhiyeenyatti argamanii gaggeffamee jiraachuu ragaan Yuunvaarsiitii Jimmaarraa arganne ni muldhisa .
Miidiyaaleen sagantaalee fi imaamata paartilee siyaasaa ummataaf dhiyeessan bifa madaala qabuun dabarsuu akka qaban hayyoonni damichaa ibsaniiru .
Faanaa Broodkaastiing koorporeet waliin turtii hayyoonni damichaa taasisan, miidiyaaleen Itiyoophiyaatti filannoowwaan kanaan dura gaggeeffamanirraa muuxannoo fudhachuun filannoo dhufuuf sagantaa fi imaammata paartilee siyaasaa hawaasni filatu akka beekuuf dirree qopheessu akka qaba kaasaniiru .
Yuunvaarsiitii Baahiir Daaritti barsiisaa muummee kominikeeshinii fi gazixeesummaa gargaaraan profeeseraa Jamaal Mahaammad miidiyaan sagantaa fi imaammata paartilee siyaasaa filannoo biyyaalessarratti hirmaatan ummata akka qaqqabuu taasisuuf ga'ee olaanaa akka qabu ibsaniiru .
Yuunvaarsiitii Jimmaatti hogganaa muummee kominikeeshinii fi miidiyaa Dooktar Geetaachaw Xilahuun gama isaaniin miidiyaan filannoo duraas ta'e waqtii filannoo odeeffannoo sirrii tamsasurra darbee uwwisa paartiwwaniif laatu bilisa ta'uu qaba jedhaniiru .
Yuunvaarsiitii Walaayittaa Sooddootti barsiisaa saayinsii hawaasaa kan ta'an obbo Nigaatuu Abbabaa midiyaaleen sagantaa fi imaammata paartilee siyaasaa hawaasni filatuu qixaan akka hubatuuf itti gaafatamummaa qabachuu himaniiru .
Hayleyesuus Makonniintu gabaaseFinfinnee, Amajjii 6, 2012 (FBC) â€“ Abbootii fi dargaggoonni Gaamoo imala nageenyaa eegalan .
Marga jiidhaa qabachuun Amajjii 6 kaasee hanga Amajjii 14,2012tti imala waliin jireenyaa fi nagayaa isaanii har'a Aarbaa Mincii eegalaniiru .
Imalichi magaalaa Arbaa Mincii kaasee magaalota addaddaa qaxxaamuruun hanga magaalaa Goondaritti taasifama .
Magaaloota qaxxaamuranii fi keessa boqatanitti nageenyaa fi tokkummaarratti ni mari'atu .
Kaayyoon imalichaa muuxannoo nagaa buusuurratti qaban qoodudha .
Yuunvarsiitiin Arbaa Mincis fakkeenyummaa nageenyarratti qabu kaanif ni qooda .
Imalicha Dhaabbanni Miidiyaa Hibramoongoolii fi Oomootiik Jeneraal kan qopheessan yammuu ta'u, Ministeerri Nageenyaa, Biiroon Aadaa fi Tuuriizimii Amaaraa, Biiroon Bulchiinsaa fi Nageenyaa Kibbaa tumsa taasisaniiru .
Imaltoonni nageenyaa kunneen Masara Mootummaa Biyyaaleessatti argamuun Paarkii tokkummaas kan daawwatan ta'uu Ragaan Qajeelcha  dhimmoota Koominikeeshinii Godina Gaamoo argame ni agarsiisaa .
Namni viidiyoo xiyyaara Yuukreen Iraan rukkuttee kufiste waraabe to'annoo jala olfame .
Namni kun humna eegumsa biyyaalessaa Iraaniin to'annoo jala kan oole yoo ta'u, himanni nageenya biyyaalessaa waliin walqabate irratti banamu danda'a jedhameera .
Iraan hanga ammaatti dhimmichaa walqabasiisuun namoota 30 ta'an to'annoo jala oolchiiteetti .
Xiyyarri Yuukreen torbee darbe imaaltoota 176 fe'ee imalarra otuu jiru rukutamee kufuun isaa ni yaadatama .
Iraan xiyyaarichi misaa'ela Ameerika itti fakkaachuun akka rukutan amananiiru .
Pireezedantiin Iraan Rohaanii dhukaasa misaa'elicha balleessaan nama tokko qofa miti jedhaniiru .
Qondaaltonni Iraan taatichaa ergaa amananii boodaa lammiileen Iraan mootummaasaaniitiin ni sobdan jechuun hiriira mormii ba'aniiru .
Dhaabbanni Ingiliiz â€˜KSJ' jedhamu hojjettoota isaa tamboo hin xuuxnef boqonnaa waggaa dabalataa kan laatu ta'uu beeksise .
Dhaabbatichi qajeelfama haaraa baasen hojjeettoota tamboo hin xuuxnee fi xuuxuu dhaabaniif boqonnaa dabalataa kan laatu ta'uu beeksiseera .
Dhaabatichi boqonnaa waggaarratti guyyoota dabalataa afur kan kennu ta'uu ibseera .
Hojjettoota dhaabbatichaa 11 keessaa walakkaan tamboo kan xuuxan yoo ta'u, qajeelfamichi ba'uun walqabatee hojjetaan tokko tamboo xuuxuu dhiisera jedhame .
Namni tokko guyyaatti daqiiqaa 10f tamboo yoo xuuxe waggaatti guyyoota 16 akka qisaasu ibsameera .
Itti gaafatamtoonni dhaabbatichaa qajeelfamicha kan baasan Jaappaan akkanaan bu'a qabeettii ta'uu isheetini jedhaniiru .
Qorannoo Faawundeeshiniin Onnee Ingiliizi bara Faranjootaa 2014 gaggeessen, namni tokko guyyaatti tamboo xuuxuuf daqiiqaa 10 yoo qisaase, Paawundii biiliyoona 8.4 dhabsiisa jedha .
Magaalaa Finfinnee kutaa bulchiinsa magaalaa Araadaa aanaa 10 naannoo Piyaassaatti manneen daldalaa 7 irra balaan ibiddaa qaqqabuun himame .
Guyyaa har'aa ganama naannoo sa'aatii 4:40 irratti balaa ibiddaa tasa uumameen suuqonni daldalaa 7 guutumaan guututti gubataniiru .
Koomiishiniin Hoggansaa fi Ittisa Balaa Ibiddaa Finfinnee iddichatti argamuun balichi miidhaa dabalataa osoo hin geessisin to'achuu danda'eera .
Balaa kanaan nama irra miidhaan qaqqabe kan hin jirre yoo ta'u, ka'umsi balichaa qoratamaa jira jedhameera .
Naannoo balichaatti manneen nyaataa, suuqonni gurgurtaa uffataa, manatsirii fi dibataalee baay'inaan ni argamu .
Manni barumsaa barattoota faaruu biyyaalessaa sagalee ol kaasanii hin faarsine adabu, mormii kaase .
Manni barumsaa mormii kaasise kun Taayilaanditti argama .
Manni barumsichaa barattoonni wayita faaruu biyyaalessaa faarsan sagalee isaanii ol kaasanii akka faarfatan barbaada .
Faallaa kanaan barattoota sagalee isaanii gadi qabanii faarsan, irra deebiin akka faarsan taasisa .
Barattoonni wayita faaruu biyyaalessaa Taaylaand faarsan manni barumsichaa meeshaa hamma sagalee isaan maddisiisan madaalu ni fayyadama .
Sagaleen barattootaa akkaataa safarrii meeshaa madaalichaatin %85 yoo ta'e barattootasaa hin adabu .
Haata'uutii, barattoonni hammi sagalee isaani %80 â€“ %84 gadi ta'e irra deebiin akka faarfatan taasifamu .
Kanneen sagaleen isaanii %80 gadi ta'e ammoo faaricha yeroo sadii irraa deebiin ni faarsu .
Manni barumsichaa kana kan godhu barattoonni faaruu biyyaalessaa biyya isaanii akka baraniifi .
Yaata'uutii hedduun isaanii adabbicha mormaniiru .
Seerichi barattootarratti dhiibbaa kan uumu ta'uu namoonni yaada isaani kennan dubbataniiru .
Manni barumsichaa yaalii guyyaa lamaatin booda, moormi iisa mudateen qajeelfamicha adda kuteera .
Ministeerri Dubartoota, Daa'immanii fi Dargaggootaa dhaabbata deeggarsaa Beet Eeniiy jedhamu waliin waliigaltee mallatteesse .
Waliigaltichi rakkoolee daa'imman haala rakkisaa keessa jiran furuu kan dandeessisudha .
Waliigalticha ministeerichatti garsituun ministir deettaa damee daa'immanii aadde Zabiidar Boggaalaa fi Pireezedaantiin dhaabbatichaa Kiristii Gliisan mallatteessaniiru .
Waliigaltichi daa'imman maatii hin qabnee fi haala rakkisaa keessa jiran deeggaruuf kan ooludha .
Mariin Hidha Haaromsaarratti Itiyoophiyaa, Sudaanii fi Gibts gidduutti gaggeeffamaa ture bu'aa gaariin xumuramuun ibsame .
Jilli ministiroota bishaanii fi ministiroota dhimma alaa Itiyoophiyaa, Sudaan fi Gibts Hidha Haaromsaa Itiyoophiyaarratti baatii Faranjoota Amajjii 13 hanga 15, 2020 Waashiintan Diisiitti mariin gaggeessaa turan bu'aa gaariin xumuramuu Ameerikaatti Imbaasiin Itiyoophiyaa ibseera .
Marichi kan gaggeeffame bakka ministirri Maallaqaa Ameerikaa Istevan Munshiinii fi Pireezedaantiin Baankii Addunyaa Deeviid Maalpas argamanittidha .
Hidhi Haaromsaa waqtii roobaa keessa ji'oota Adoolessaa fi Hagayyaa keessa akka guutamuu qabutti waliigalameera .
Guutinsi jalqabaa hatattamaan hanga meetira 595 gahutti kan gaggeeffamu ta'uun waliigalameera .
Kun ammoo humna ibsaa gamanumaan maddisiisuu akka danda'uufidha .
Haata'u malee, waliigalteen dhumaa kan mallattaa'u baatii Faranjootaa Amajji 28-29,2020tti Waashingitan, Ameerikaatti jedhame .
Waliigalteen giddu galeessummaa ministira Maallaqaa Ameerikaa fi prezedaantii Baankii Addunyaan gaggeeffamaa ture fedhii Itoophiyaan dursite humna elektiriikaa maddisiifachuuf barbaaddu ilaalcha keessa kan galchedha .
Haata'uutii, yoo waqtiin gogiinsaa biyyoota Gibtsii fi Sudaan keessatti kan dheeratuu fi hammaatu ta'e garuu tarkaanfiiwwan rakkoon kun ittiin dandamachuu dand'an kaa'amaniiru .
Awustiraaliyaatti daa'imni umurii waggaa 6 bineensota ibidda bosonaa irraa baraaruuf faaya garagaraa hojjetee gurguru dubbii ijoo ta'eera .
Daa'imni kun hojii isaa kanaan Doolara Ameerikaa kuma 20 walitti qabuu danda'eera .
Ameerikaa Maasaachuseetis kan jiraatu daa'imni Owin Koolii jedhamu kun haadha isaa waliin mari'achuun faayota supheerraa hojjechuun gurguraa jira .
Daa'imni kun bineensota balaa ibidda bosona Awustiraaliyaa keessatti miidhamaa jiraan baraaruuf namoota Doolaara Ameerikaa 50 eegalee deeggersa taasisaniif faayoota hojjete gama maatii isaaniin laata jedhame .
Halumaan kanaan Owin torbee tokko keessatti Doolora Ameerikaa kuma 20 walitti qabu dubbateera .
Owin hiriyoota isaa waliin Faayoota garagaraa 55 hojjechuu dubbateera .
Balaa ibidda bosona Awustiraaliyaatti qaqqabeen bineesonni heddun kan miidhaman yoo ta'u, Biiliyoonni 1.25 ol du'aniiru .
Dargaggoon umurii waggaa 17 Dhaabbata Qorannoo Hawaa Ameerikaa keessatti shaakkala qorannoo gaggeessaa jiru guyyaa 3ffaatti plaaneetii haaraa argate .
Dargaggoon Woolf Kuukiiyer jedhamu  Saatalaayitii guddaa tokko osoo hordofaa jiruu Waan haaraa arge .
Waan haaraan kunis dachee irraa bara ifa aduu kuma 1 fi 300 fagaatee argama .
Oduun dhaga'ame kunis qalbii namoota hedduu harkisee jira .
Plaaneetiin kun  dachee harka 6.9 kan caalu yoo ta'u, moggaasa TOI 1338 b jedhamu argatee jira .
Dabalataan TOI 1338 b urjiilee lama irra kan naanna'u ta'uu ogeeyyiin damicha mirkaneessaniiru .
Kunis argannoo addaa isa taasisa jedhameera .
TOI 1338 b hoo'ina olaanaa waan qabuuf jireenya lubbu qabeeyyiif mijataa ta'uu dhaba jedha Woolf .
Plaaneetiin kun cirracha tokko illee kan hin qabaanne ta'uu qorataan kun ibsee jira .
Keeniyaan qabeenyota hataman Doolaara Ameerikaa miiliyoona 20 baasan deebisiiste .
Mootummaan Keeniyaa qabeenyoota malaammaltummaan hataman Doolaara Ameerikaa miiliyoona 20 baasan deebisuu isaa itti gafatamaan Waajjira Abbaa Alangaa Nuuraddiin Haajiin dubbataniiru .
Maallaqni ibsame kun biyyatitti sadarkaa olaanaan kan raawwatamaan mallaaqa Doolaara Ameerikaa biiliyoona 2 keessa % 1 gocha malaamaltummaa akka hin qabaanne gabaasichi ibseera .
Akka gabaasichatti waggoota dhiyoo as siyaasaan beekkamtii olaanaa kan qabanii fi hojjeettoota mootummaa yakkaa malanmaltuummaan shakkaaman himatnii kan irratti banamee ta'us hanga ammatti murteen tokko itti hin kennamne .
Bara kana murtoon olaanaa itti kennamuu akka danda'u abdi akka qaban Abbaan Alangaa Nuraddiin Hajii, rakkoolee gama malamaltummaan jiran Preezedant Uuruu Keeniyaattaf beeksisuus dubbataniiru .
Tajaajila bittaa fi dhabamsiisa qabeenya mootummaa si'ataa taasisuuf hojjetamaa jira jedhame .
Tajaajila bittaa fi dhabamsiisa qabeenya mootummaa si'ataa taasisuuf rakkoolee keessoo hiikuu, hojii caasaa ammayyeessuu, hojmaatawwan sakatta'uu, humna hojjettootaa ijaaruu fi rakkoolee seerarratti mul'atan furuun hojjetamaa akka jiru Ejansiin Tajaajila Bittaa fi Dhabamsiisa Qabeenya Mootummaa beeksise .
Daayrektarri Ejensichaa aadde Tsiwwaayee Mulunaa dhimma kana ilaalchisuun ibsanitti, hojiileen ejansichaa waajjiraalee mootummaaf bittaa meeshaalee taasisuu fi qabeenyawwan dhabamsiifamuu qaban dhabamsiisu yoo ta'u, kunis si'ataa akka ta'uuf hojmaatasaa foyyeessuun hojjechaa jira jedhaniiru .
Kana malees kanaan dura bittaa meeshaalee taasisuuf baatiwwan ja'aa fi isaa ol fudhataa akka ture himuun, kunis dhiibbaa hojiirratti qabu hubachuun hojmaata keessoo sakatta'uun akka furamu ta'eera jedhan .
Haaluma kanaan yeroo ammaa qaamolee dhimmichi ilaallatu waliin kutannoon hojjechuun, kanaan dura adeemsa gamaaggama dursaa guyyoota 15 fudhatu ture gara torban tokkootti, gamaaggamni teknika guyyoota 15 fudhatu gara guyyoota 15tti, yeroon gamaaggama caalbaasii ji'a tokko ture guyyaa saditti gadi buusuun adeemsa bittaa fi dhabamsiisaa yeroo gabaabaa fi si'ataa taasisuusaa himaniiru .
Bara 2008tti gama konkolaattoota dhabamsiisuutiin waajjiraaleen odeeffannoo qulqulleessanii dhiyeessuu dhabuutiin konkolaattonni 688 ol kuufamani kan turan ta'uu Aadde Tsiwwaayee himanii, kanas qaamolee dhimmichi ilaallatu waliin ta'uun odeeffannoo qulqulleessuun hojiin dhabamsiisuu yeroo dhiyootti kan gaggeeffamu ta'uu ibsaniiru jechuun Ejansii Pireesii Itiyoophiyaatu gabaase .
Ayyaanni jala bultii fi Cuuphaan rakkoo nageenyaa malee akka kabajaman qophiin taasifamuu Koomiishiniin Poolisii Finfinnee beeksise .
Itti aanaan koomiishinara ittisa yakkaa fi balaa tiraafikaa koomiishinichaa Zalaalam Mangisteen, jala bultii fi ayyaanni Cuphaa baranaa rakkoo nageenyaa malee akka kabajaman qophiin taasifamuu beeksisaniiru .
Ayyaanichi nagayaan akka kabajamu Koomiishinii Poolisii Oromiyaa fi Federaalaa waliin qindoominaan kan hojjetamu ta'uu ibsaniiru .
Koomiishinichi baatiiwwan 6 darbanitti daddabarsa meeshaa waraanaa fi maallaqa seeran alaa, koontiroobaandii, weerara lafaa fi yakka bu'uuraalee misoomaarratti raawwatamu adda baasuun ittisuu fi to'achuuf, shakkamtoota seeratti dhiyeessera jedhan .
Weerara lafaa ittisuuf hojii qindoominaa hojjetameen lafa kaaree meetira kuma 60 gara baankii lafaatti deebisuun, manneen seeran alaa kuma 10 diiguun seera kabachiisun danda'ameera .
Saamicha konkolaataa fi kan biroo waliin walqabatee baatii kana keessa yakkoonni 438 raawwatamanii, shakkamtoota 523 adda baasuun, 396 to'annaa jala oolchun danda'ameera .
127 ammoo to'annaa jala oolchuuf hojjetamaa jira jedhaniiru .
Bulchiinsi qabiinsa ragaa lafa baadiyyaa biyyoolessaa ifoome .
Ministeerri Qonnaa FDRI bulchiinsa qabiinsa ragaa lafa baadiyyaa biyyoolessaa ifoome .
Bulchiinsi qabiinsa ragaa lafa baadiyyaa kun ammayyaa'aa, sadarkaa isaa kan eeggate ta'uu ministir deettaan ministeerichaa Dooktar Kabaa Urgeessaan ibsan .
Hojimaanni kanaan duraa sadarkaa isaa kan hin eegganne, barmaata, waraqaadhan kan hojjetamu, kallattii qofa kan eeruu fi dubartoonni qabeenya lafaarratti mirga qaban kan muul'isu hin turre .
Hojimaanni haaraan mala ammayyaa'aa yoo ta'u, kaartaa fayyadama, ooyruu fi eertuu nananichaas kan agarsiisudha .
Ambaasaaddar Mallas Alam teessoo isaanii Naayroobii kan taasiisan Ambaasaaddara Aljeeriyaa  Salmaa Maliikaa Hadaadii waliin mari'atan Marii isaaniin waltajjiilee waajjira Dhaabbata Mootummoota Gamtoomanii Naayroobiitti argamuun gaggeeffamu irratti haala walitti dhiyeenyaa waliin hojjechuu danda'an irratti mari'ataniiru .
Ambaasaaddar Salmaa Maliikaa Hadaadiin Imbaasii Itiyoophiyaa Keeniyaatti argamu daawwataniiru .
Salmaan Maliikaa Hadaadiin kanaan dura Finfinneetti dursaa itti aanaa argamaa ta'uun tajaajiluu isaanii ragaan Imbaasii Itiyoophiyaa Keeniyaarraa argame ni mul'isa .
Ministeeroonni Bishaanii,Jallisii fi Iinerjii Itiyoophiyaa, Sudaanii fi Gibtsi dhimma hidha haaroomsa irratti guyyoota lamaaf mariin dhumaa Ameerikaatti taasisaa turan bu'aa qabeessa ta'uu ibsame .
Bu'aa marii fi ejjennoo Itiyoophiyaa ilaalchisee Ministirri Dhimma Alaa FDRI obbo Gadduu Andaargaachaw fi Ministirri Bishaan, Jallisii fi Iinerjii FDRI Dooktar Injiiner Silaashii Baqqalaa guyyaa kaleessaa Imbaasii Itiyoophiyaa Waashingitan DC ibsa laataniiru .
Qabxii  dhimma Hidha haaroomsaa faayidaa biyyaaleessa Itiyoophiyaa tuqu irratti mariif  hin dhiyaanne, gara fulduraattis hin dhiyaannu jedhan ibsa isaaniin .
Hidha haaroomsaa ilaalchise waliigaaltee fi mariin kana booda taasifamu mirga Itiyoophiyaan hidhaalee biroo ijaaruuf qabdu kan hin tuqnee jedhan .
Kana dura mariin akka harkifatuuf akka sababaatti wanti ka'aa ture haala guuttama bishaanii biyyoota yaa'a gadii waliin haalli walqabataa ture marii kanaan furamuu danda'eera jedhaniiru .
Ijaarsi hidha haaroomsaa yeroo ammaa bifa gaariin itti fufuu isaa fi hojiin isaa ariitiin akka xumuramuuf gama mootummaan murannoo olaanaan jiraachuu dubbataniiru .
Ijaarsi isaa yeroo xumurameettis humna maddisiisuu qofa osoo hin taane hawwata turiiziimii fi horsiisa qurxummiiif kan oolu ta'uus ibsaniiru .
Mariin teeknikaa fi dhimmi seera waliin qalqabatu ogeeyyii damichaan muuxxannoo olaanaa fi quuqqama biyyaa qabaniin gaggeeffamaa akka jirus dubbataniiru .
Ijaarsi hidhichaa yeroo xumurameetti rago gaarii biyyattii kan ijaaruu, dhageettii fi beekkamtii ishee sadarkaa olaanaan kan dabaluudha jedhan .
Itiyoophiyaan ejjennoo sirrii qabattee hanga jirtuutti dhiibbaan mariin irra ga'u tokko illee akka hin jirre ibsaniiru .
Xumura bara kanaa hojiin bishaan guutuu kan eegalamu yoo ta'u, waggaa 4 hanga 7tti guuttamee ni xumurama jedhaniiru .
Mariin taasiifamaa jirus faayidaa Itiyoophaa dabarsanii laatuuf osoo hin taane, lagni abbayyaa daangaa ce'aa waan ta'eef biyyoota yaa'a gadii waliin walitti hidhamiinsaan guddachuuf ejjennoo biyyattiin qabdu irra kan ka'eedha jedhan .
Hidha haaroomsaa ilaalchisee miidiyaaleen, Xinxaaltoonni, Aktiivistoonni, barreessitoonni fi kanneen  biroo odeeffannoo, gabaasa fi ragaa qabatamaa irratti hundaa'uun hojjechuu akka qaban hubachiisaniiru .
Lammiileen Itiyoophiyaa hidhicha ilaalchisee shakkii keessa akka hin galle ragaa  sirrii akka argataniif  haqa jiru irratti hundaa'nii hubannoo barbaachisu laatuu akka qaban qaamoolee kanneeniif waamicha dhiyeessaniiru .
Niikii Waalendaan sarara shiboo olfagoon abidda volkaanoorra adeemuun nama jalqabaa ta'uufi jedhame .
Niikii Waalendaan Kibxata darbe voolkaanoorra qaxxaamuruuf karoora akka qabu miidiyaaf ibseera .
Maqaa masoo â€˜mootii wadaroo/shiboo' jedhamuun kan beekkamu Niikii Waalendaan baatii Faranjootaa Bitootessa 4, 2019  sarara shiboo olfagoon ibidda voolkaanoo Masaayaa Nikaaraagwaarraa akka adeemee â€˜Guud Moorniing Ameerikaatti himeera .
Dubartoonni biiliyeenara Jaappaan tokkoof kaadhimaa ta'uuf iyyata dhiyeeffatan kuma 20 ol ta'aaniiru jedhame .
Iyyatni dubartootaa kun kan dhiyaate biiliyeenarichi Yuusaakuu Maa'iizaawaan imala gara addeessaatti taasisuuf kadhimaa qabatee deemu akka barbaadu ibsuu isaa irratti hundaa'eti jedhameera .
Dhaabbanni teeknooloojii hawaa Iiloon Musaak nama dhuunfaa yeroo jalqabaaf gara addeessaatti imalu Yuusaakuu Maa'iizaawaaf Doolaara miiliyoona 9 kaffaluun isaa miidiyaalee hawaasummaa irratti hordoftoota hedduu horachuu danda'eera .
Dubartoonni imalicha irratti hirmaachuu fi biiliyeenaricha kaadhimmachuu fedhan heddummaataniiru .
Biiliyeenarichi dubartoota isa waliin imaluu fedhaniif gaaffilee dhiyeessa keessaa â€˜osoo xiyyaara dhuunfaa qabaattee ana waliin garam imaluu barbaadda' kan jedhu keessatti argama .
Imalichaafis bara Faranjootaa 2030 beellamateera .
Chaayinaatti ammeentaan daa'imman waggaan dhalatanii erga bara Faranjootaa 1949 as kan bara Faranjootaa 2019 isa gadi aanaa ta'uun himame .
Bara Faranjootaa 2019 keessa hammi daa'immaan dhalatanii kuma dhibba 5 fi kuma 80n hir'isuu isaa Biiroon Istaatiksii Biyyaaleessa Chaayinaa beeksiseera .
Kunis kuma tokkotti % 10.48 hir'isuu agarsiisa jedhameera .
Baayy'inni ummata biyya chaayinaa biiliyoona 1.39 ture bara Faranjootaa 2019 keessa ammoo gara biiliyoona 1.4tti ol guddatee jira .
Kun ammoo hammi daa'imman Chaayinaa keessatti waggaan dhalatanii kan Ameerikaa keessatti dhalatanii gadi ta'uu mul'isa jedhameera .
Bara Faranjootaa 2017 Ameerikaa keessatti hammi daa'imman dhalatanii kuma tokkotti %12 yoo ta'u, kan Chaayinaa Ammoo bara 2019 % 10.48 ture .
Akka ragaan agarsiisuutti bara Faranjootaa 2019 Ingiliz fi Weelsitti hammi daa'imman waggaan dhalatanii % 11.6 ture .
Bara Faranjootaa 2017 keessa akka addunyaatti reetiin daa'mman waggaan dhalatanii %18.65 ta'uu isaa ragaan ni mul'isa .
Chaayinaan bara 1979 keessa baayy'ina ummataa hir'isuuf imaammata daa'ima tokko "one-child policy" baaftee turuun ishee kan yaadatamuudha .
Hammi dhalootaa kun gadi bu'uun isaa oomishtummaa biyyatti irratti dhiibbaa uumuun isaa hin oolu sodaan jedhu gaaffii kaasaa jira .
Namichi gabaabinaan addunyaarratti beekamtii qabu umrii isaa waggaa 27tti du'aan addunyaa kanarraa boqateera .
Namichi gabaabaan addunyaa du'aan boqate lammii Neeppaali .
Namichi gabaabaan maqaan isaa Kaagandiraa Tahaappaa Maagar jedhamu kun dhukkuba miichii sombaatin boqateera .
Kaagandiraan bara Faranjoota 2010 nama gababaa addunyaa kanaa ta'uun galmee dinqisiisoo adduunyaa irratti wayita umriin isaa 18 turetti galmaa'et ture .
Kaagandiraan gabaabina seenti meetira 67.08tini beekamtii kan argate .
Hojiin bakka boqannaa taabotaa qulqulleessuu magaalaa Finfinnee Jaan Meedaatti (Urufa Boombii) gaggeeffame .
Sagantaa qulqullinaa kanarratti hordoftoonni amantaa Kiristaanaa fi Islaamaa argamaniiru .
Sagantaan qulqullinaa kun bakka hoggansi bulchiinsa magaalaa Finfinnee, jiraattonni naannichaa, hordoftoonni amantaa Kiristaanaa fi Islaamaa argamanitti raawwatameera .
Saganticharratti dargaggoonni kumni 1 ol hirmaataniiru .
Ayyaanni Cuuphaa guyyaa har'aa hordooftoota amantaa kiristaanaan kutaalee biyyatti garagaraatti sirna ho'aan kabajamaa jira Ayyaanichi naannoo Amaaraa magaala Gondaaritti hordooftoota amantichaa dabalee dawwaattoota biyyoota garagaraa dhufan bakka argamanitti sirna ho'aan kabajamaa jira .
Preezdaanti FDRI Saahilawarq Zawdee, Preezdaanti Mootummaa Naannoo Amaaraa obbo Tamasgan Xuruneeh Itti aanaa kantiibaa bulchiinsa magaalaa Finfinnee Injiinar Taakkalaa Uumaa, Giiftii duree aadde Zinnaash Taayyaachaw fi hoggantoonni hojii federaalaa fi naannoollee biroon magaalaa Gondaritti ayyanicha hirmaacha jiru .
Naannoo Oromiyaatti haala adda ta'een ayyaanni Cuuphaa bifa amantaa eeggatteen kabajamaa jira .
Naannoo Tigraayittis magaalaa Maqalee dabalatee magaaloota garagaraatti kabajamaa jira .
Keessumaatti magaalaa Maaycootti sirna ho'aan kabajamaa jira .
Jilli Eertiraa Ayyaana Cuuphaa kabajuuf magaalaa Gondar galaniiru .
Jilli kun buufata xiyyaara Tewodroos Gondar si'a ga'u itti aantuun kantiibaa magaalaa Gondar Mastawaal Siyyum fi hoggantoonni hojii naannichaa biroon simataniiru .
Jilichi Itiyoophiyaatti ambaasaaddara Eertiraa Ambaasaaddar Sammare Ra'isoomin durfama .
Magaalaa Gondaritti ayyaanni Cuuphaa guyyaa har'aa haala ho'aan kabajama jechuun Soddoo lammaatu gabaase .
Koreen teeknikaa Hidha Haaromsaa guutinsa bishaanii fi raawwii hojiirratti muummee ministiraa Dooktar Abiy Ahimadiif ibsa laate .
Korichi dabalataan waltajjiiwwan marii sadee Hidha Haaromsaarratti gaggeeffamaaa turanirratti ibsa laatera .
Korichi gabaasa isaatin haaydirooloojii laga Abbayyaa, yeroo guutinsa bishaanii hidhichaa, qophiilee gogiinsa hamaa fi gogiinsa ittisuuf taasifamuu qaban, odeeffannoo sirnaan qabachuu fi waljijjiiruurratti qindoominaan hojjechuu jedhan dhiyeessera,  Muummee ministiraa Dooktar Abiy Ahimadis kallattii egereerratti ibsa laataniiru .
Mariin Itiyoophiyaa, Sudaanii fi Gibts Hidha Haaromsaarratti gaggeessaa turan milkiidhan xumuramuun isaa ni yaadatama .
Koreen teeknikaa Hidha Haaromsaa ministira Bishaan, Jallisii fi Inarjii FDRI Dooktar Injiinar Silashii Baqqalaatin duurfamu marii taasifamaa turerratti ibsa laatera .
Gabaasichaanis, mariiwwan gaggeeffamaa turaniin Itiyoophiyaan faayidaashee dabarsitee kan hin laanne ta'uun ibsameera .
Guutinsa bishaanii hidhichaarratti biyyoota yaa'a gadaanu waliin dhimmi walqabsiifamaa ture hafuunis eerameera .
Gabaasichaan ijaarsi Hidha Haaromsaa %70rra qaqqabun ibsameera .
Guutinsi bishaanii hidhichaa dhuma waggaa kanaarratti kan eegalamu ta'uu Dooktar Injiinar Silashii Baqqalaan ibsaniiru .
Jaalalaa fi tokkummaa biyyaa itti fufsiisuuf hunduu harka walqabatee socho'uu qaba jedhan paatriyaarkiin Ortodooksii Itiyoophiyaa qulqulluu Abuna Maatiyaas .
Ayyaana Cuuphaa hambaa kiliyaa addunyaa Dhaabbata Barnoota, Saayinsii fi Aadaa Dhaabbata Mootummoota Gamtoomanii ta'ee galmaa'e kunuunsuun dhalootaf dabarsuun ni barbaachisa, ayyaanichi hambummaan galmaa'uu isaatin baga gammaddan jedhaniiru .
Itiyoophiyaanonni jaalala, dhiifamaa fi tokkummaan misoomaa fi guddinaaf akka waliin dhaabbatanis waamicha dhiyeessaniiru .
Ayyaanni Cuuphaa hordoftoota amantaa Ortodooksii Itiyoophiyaa biratti guutuu biyyattiitti kabajameera .
Ayyaanichi yaadannoo cuuphaa Iyyasuus Kiristoos Galiilaarraa gara laga Yoordaanoos bu'ee Yoonaannis Cuuphaan kan itti cuuphame yaadachuuf waggaa waggaadhan Amajjii 11 kabajamee oola .
Taabotoonnis kaleessa bakka bulmaata isaanitii hordoftoota amantichaatin dabaalamanii gara bakka sirni cuuphaa itti gaggeeffamutti bu'uun kan bulan yammuu ta'u, har'ammoo gara bulmaata isaaniitti kan deebi'an ta'a .
Itiyoophiyaan hambaalee kiliyaa addunyaa Dhaabbata Barnoota, Saayinsii fi Aadaa Dhaabbata Mootummoota Gamtoomaniitti galmeessifatee keessaa ayyaanni Cuuppaa isa tokkodha .
Ayyaanichi Jaan Meedaatti(Hurufa Doobbii) bakka paatriyaarkiin Ortodooksii Itiyoophiyaa Abuna Maatiyaas, itti aanaan kantiibaa magaalaa Finfinnee Injiinar Taakkalaa Uumaa, hordoftoonni amantichaa, tuuristoonni, qondaaltonni federaalaa fi hoggansi magaalaa Finfinnee argamanitti kabajameera .
Itti aanaan kantiibaa magaalaa Finfinnee ayyaanicharratti argamuun ergaa dabarsaniin, ayyaanni Cuuphaa hambaa fi qabeenya addunyaa ta'uu isaatin baga gammaddan jedhaniiru .
Ayyaanichas kunuunsuun tursuun barbaachisaa ta'uu eeraniiru .
Cuuphaarratti Iyyasuus Kiristoos gadi jedheet harka namaatin cuuphame, kun ammoo gadi jennee biyya keenya tajaajiluun ummataa fi biyya keenya ol qabuu akka qabnu kan irraa barannudha jedhan .
Ayyaanni Cuuphaa hordoftoota amantaa Ortodooksii biyyoota addaddaatin kabajame .
Ayyaanichi Itiyoophiyaa dabalatee, Eertiraa, Ruusiyaa, Boosiiniyaa, Heerzoo Gooviiniyaattis sirnoota garagaraatin kabajameera .
Raashiyaan hordoftoota amantaa Ortodooksii miiliyoona 90 qabdu; si'a sadi bishaan cabbiitti of cuubuun kabajdi .
Boosiiniyaa fi Heerzoo Gooviiniyaatti ammoo fannoo bishaanitti darbame qabachuuf dorgomii daakaa bishaanii taasisu .
Abbaan warraa fi haati warraa waggaa 65 waliin jiraatan guyyaa tokkootti garagaarummaa sa'aatiin lubbuun isaani darbe .
Abbaa warraa fi haati warraa waggaa 65 waliin jiraatan guyyaa tokkoo garagaarummaa sa'aatiin lubbuun isaani darbuun ijoo dubbi ta'e .
Abbaa warraa fi haati warraa umurii waggaa 86 fi 83 waggaa jaatamii shaniif gaa'ilaan waliin turaaniiru .
Kanumaan otuu jiraatanii Abbaa warraa fi haati warraa kun dhukkubsachuun hoospitaala galuun  kutaa yaalaa tokko keessatti harka wal qabachuun wal cimaa ciisaa turan .
Turtii yeroodhaan booda garagaruummaa sa'aati tokko gidduutti lubbuun isaani darbeera .
Paatriyaarkiin Ortodooksii Itiyoophiyaa Abuuna Maatiyaas maatii namoota kabaja ayyaana Cuuphaa Goondar irratti lubbuu isaanii dhabaniif jajjabina hawwan .
Ayyaana Cuuphaa Goondaritti kabajamerratti kortoo fi waltajjiin mukarraa tolfame jiguun balaa ga'een lubbuun namoota 10 darbuu Hoospitaalli Riifaraalii Yuunvarsiitii Goondar beeksise .
Guyyaa kaleessaa sirna kabajaa ayyaana Cuuphaa irratti keessummoota hirmaataniif kortoo fi waltajjiin qophaa'e jiguun lubbuun namoota 10 yoo darbu, walii gala namoota 250 irra miidhaan qaqqabuu hoospitaalichi beeksiseera .
Balicha ilaachisee ibsa hoospitaalichi laaten namoota miidhamanii gara hospitaalaa galan 250 keessaa lubbuun namoota 10 darbuu ifoomsera .
Daayreektarri meedikaalaa hoospitaalichaa Dooktar Ashannaafii Taazzabaa ibsa laataniin, namoonni miidhaman baayy'en isaanii yaalamuun gara mana isaanii yoo deebi'an, 80 ammallee yaala irra jiraachuu himan .
Namoota hoospitaala keessa jiran keessaa 13 miidhaa cimaan irra ga'ee yaaliin barbaachisu godhamaafii jiraachuu Dooktar Ashannaafiin ibsaniiru .
Paatriyaarkiin Ortodooksii Itiyoophiyaa Abuuna Maatiyaas maatii namoota kabaja ayyaana Cuuphaa Goondar irratti lubbuu isaanii dhabaniif jajjabina hawwaniiru .
Balaa tiraafikaa godina Buunnoo Beddellee aanaa Cooraatti qaqqabeen lubbuun namoota 5 darbe .
Qajeelcha poolisii godinichaatti itti gaafatamaan divizniinii tiraafiikaa Itti aanaan Inspeektaraa Bahaayiluu Gazzahaany baajaajii fi konkoolatan minibaasiin walitti bu'uun lubbuun namoota 5 darbuu himaniiru .
Baajaajin magaalaa Qumbaabeerraa gara kallattii Laga Gabaatti osoo imalaa jiru konkolaataa minibaasi waliin walitti bu'uun lubboota namoota 5 darbeera .
Ka'umsi baliicha qoratamaa jiraachu qajeelchi Poolisii Godinichaa beeksiseera .
Rakkoowwan gama ijaarsaan mudatan hambisuu ni danda'a kan jedhame waajjirri Abbaa Taayitaa To'annoo Hojii Koonistiraakshinii hundaa'era .
Wajjirri haaraan kun rakkoowwan seektarichaa furuuf kan gargaarudha jedhameera .
Kanarra darbee damicha gara dhaabbii sirriitti deebisuu fi proojektoonni ijaaraman yeroo qabamee fi walii galteen mallatteeffametti akka xumuramuuf itti gafatamummaa qaba jedhameera .
Itti aanaan daayreektara olaanaa abbaa taayitichaa obbo Maatabee Addis Faanaa Broodkaastiing Koorporeet waliin turtii taasisaaniin, karoorri dhaabbatichaa inni jalqabaa rakkoowwan damicha keessatti mudatan adda baasuu fi hambisuudha jechuun dubbataniiru .
Dhaabbatichi hojii ijaarsaa proojektoota gurguddoo fi dhaabbii to'annoo akka eegales himaniiru .
Kanumaan walqabsiisee dhaabbatichi rakkoowwan jiran hubachuun qooda fudhattoota waliin furmaata kaa'uuf seerota hojimaata badaa qaban fooyyessuuf ni hojjeta jedhaniiru .
Pireezedaantiin Waaldaa Hojii Ijaarsa Itiyoophiyaa Injiinar Ammahaa Simee gama isaanitiin, abbaan taayitichaa damee ijaarsaan rakkoowwan mudatan hambisuurra darbee ogeessota hojichaa irratti hirmaataniif humna ta'uun bu'a qabeessummaaf ni gargaara jedhaniiru .
Pireezedaantiin Waaldaa Hojiilee Ijaarsa Bishaanii Itiyoophiyaa Injiinar Geetaahuun Taaggasaan ammoo, hundeeffamni abbaa taayitichaa hojii damichaaf bu'aa caalmaa akka qabu yaadachiisaniiru .
Waajjirichi hundeeffamuun gara hojiitti galuun damee hojichaa irratti dogoggora irra deddeebiin mul'atanii fi guddina damichaaf wantoota gufuu ta'an adda baasuun furmaata ka'uuf akka gargaaru itti amanameera .
Mahaammad Aliitu gabaase .
Magaalaa Dabra Birihaanitti daa'imman hidha jallisii daakuuf seenan 3 lubbuu isaanii dhaban .
Ittigaafatamaan Waajjira Poolisii Kutaa Magaalaa 1ffaa Inispeektarri olaanaa Minwiyyeellat Cinqilloon Tajajaila Oduu Itiyoophiyaatti akka himanitti, daa'imman sadan lubbuu isaanii kan dhaban hidha jallisii naannoo bataskaana Asaas Maariyaamitti argamutti .
Reeffi daa'imman lamaa yoo argamu, kan tokkoo barbaadama ajiraachuus ibsaniiru .
Dhaabbanni Hind; Afriikaab Itiyoophiyaatti invast gochuu akka barbaadu ibse .
Ministiri deettaan Ministeera Dhimma Alaa FDRI Dooktar Akliiluu H/mikaa'eel hoggansa Afriikaab waliin mari'ataniiru .
Hoggantoonni dhaabbatichaas dhaabbanni isaanii Itiyoophiyaatti invast gochuu akka barbaadu ibsaniiru .
Dhaabbatichi biyyoota Afrikaa addaddaatti hojiilee invastimantiirratti bobba'uun beekamaadha .
Dhaabbileen Hind hedduun Itiyoophiyaatti hojiilee invastimantiirratti bobba'anii akka jiran kan himan ministir deettichi, Afriikaabis Itiyoophiyaatti invast osoo godhee fayyadamaa kan ta'u ta'uusaa ibsaniiru .
Daayreektarri gabaa alaa dhaabbatichaa Dooktar Sheek Yasufaalii Amiin dhaabbanni isaanii Taanzaaniyaa, Keeniyaa fi Zaambiyaatti invast gochuusaa ibsaniiru .
Itti aanaan muummee minsitiraa FDRI obbo Dammaqaa Makkoonniin preezdaantii fooramii diinagdee addunyaa Boorg Bireend waliin mari'atan .
Haala qophii fooramii diinagdee addunyaa boqonnaa Afrikaa baatii Fulbaanaa bara Faranjootaa 2020 Finfinneetti gaggeeffamuu fi dhimmoota Afrikaa irratti mari'ataniiru .
Fooramiin kun dhaabbilee biiznasii idil addunyaa fi hoggantoota siyaasaa hedduu waliin walqunnamuuf carraa gaarii qabaachuu isaa dubbataniiru .
Balaa hombobboleessaa Ispeeniitti muudateen lubbuun namoota 13 yoo darbu, namoonni 4 ammoo as buuteen dhabamuu ibsame .
Dambalii cimaa Baha biyyattii muudate kanaaf Muummeen Ministiraa biyyattii Peedroo Saancheez guyyaa har'aa walaga'ii yeroo ariifachiisaa waamaniiru .
Miidhaa lubbuu fi qabeenya irra ga'aa jiru baraaruuf qaamni hundi gamtaan harka walqabatee hojjechuu akka qabu waamicha dhiyeessaniiru .
Dambaliin bubbee fi rooba cimaan walmake kun balaa lolaa hammaataas qaqqabsiisaa jira jedhameera .
Hombobboleessi kun sa'aa tokkotti saffisa kiloo meetira 100 uwwisuu danda'u akka qabus eerrameera .
Dambaliin bubbee kun jiraattoota hedduu qa'ee fi qabeenya isaanii irraa buqqiseera .
Keessattuu kutaa bulchiinsa Kaataalooniyaa, Vaaleenshiyaa akkasumas kibba biyyattiitti ammoo Murshayaa fi Andaaluzyaatti roobaa fi cabbii uwwisuun bu'uraalee misoomaa hedduu barbaddeessera jedhame .
Hammi namoota lubbuun darbanii dabaluu akka danda'u aanga'oonni biyyattii ibsaniiru .
Tuurkitti balaa kirkira lafaa mudateen lubbuun namoota 20 darbuun dhaga'ame .
Balaa kirkira lafaa maagniitiyuudii 6.8 mudatee kanaan gamoowwan heedduun jijjiguun lubbuu namootaa irratti midhaa cimaa qaqqabsiisera .
Kirkira lafaa baha Tuurkitti mudateen lubbuun namoota 20 yoo darbu, 1000 ol miidhamaniiru .
Kanneenirra midhaa qaamaa cimaa fi salphaan qaqqabeera .
Bara Faranjootaa 1999 Tuurk naannoo Iizmiit jedhamutti kirkira lafaa mudatee tureen lubbuun namoota kuma 17 oli darbeera .
Qondaaltonni biyyattii akka himanitti kirkira lafaa mudateen booda sosochiin lafaa si'a 200 uumameera .
Iddoo balaan kun itti mudatetti lubbuu baraartonni 400 hirmaataniiru .
Jijjiirraan bara haaraa saba Geedi'oo ayyaana Daraaroo magaalaa Dillaatti kabajamaa jira .
Ayyanicharratti Itti aanaa preezdaanti mootummaa naannoo Kibbaa obbo Ristuu Yirdaaw dabalatee hoggantoonni hojii mootummaa naannoo fi godinichaa argamaniiru .
Itti aanaa preezdaanti mootummaa naannoo Kibbaa obbo Ristuu Yirdaaw haasa taasisaniin aadaa keenyaa eeguun dhalootni akka beekan taasisuu qabna jedhaniiru .
Bulchaan godina Geedi'oo obbo Gazzuu Asaffaa saba Geedi'oon baga nagaan ayyaana Daraaroo geessan jechuun , akka biyyaatti yoo wal dhaggeeffannee fi yoo wal deeggarree rakkinni nuti keessa hin bane hin jiraatu jedhaniiru .
Sabni Geedi'oo sirna gadaan kan gaggeeffaman yoo ta'u, gaggeessitoonni sirnichaa abbootiin gadaa fi gaggeessitoonni gosaa sirni fakkenyaa bara moofaarra gara bara haaraa kan dabarsu jedhamee fudhatamu â€˜Hulluuqqoo' qophaa'e keessa hulluuquun yookaan darbuu raawwatameera .
Iraan namicha seeraan ala baala sammuu namaa adoochu seeraan daddabarsu fannifamee akka du'u itti murteessun ishee dhaga'ame .
Naachichi kun galaana idila addunyaa irraan qoricha sammuu namaa adoochan toonii 100 dabarsaa osoo jiru too'atame .
Namtichi Naacha galoo gaalaanaa jedhamuun beekkamu umuri isaa waggaa 36tti adabbiin akka du'u itti murtaa'ee jira .
Sadarkaa idila addunyaattis qoricha sammuu namaa adoochaan daddabarsuun du'aan ni adabsiisa .
Namichi kun qoricha sammuu adoochaan hammaan guddaa fi neet woorkii baayy'ee hamaa ta'een Iraanii fi naannicha keessa daddabarsaa turuu isaa abbaan alangaa biyyattii Koonyaa Hormoozgan Alii Saalehiin himaniiru .
Miseensonni garee hojii seeraan alaa irratti bobba'anii aragaman biroos hidhaa cimaa waggaa shanii fi adabbii cimaa biroon adabamaniiru .
Gareen yakkamtootaa qoricha sammuu namaa adoochaan sochoosan kunneen maallaqa seeraan alaa daddabarsuu keessattis kan hirmaataan ta'uu ibsameera .
Iraan waggaa waggaan hidhamtoota hedduu ajjeechaan adabdi .
Akka ragaan Amiinist Internaashinaalii argame agarsiisuutti biyyattiin bara Faranjootaa 2018 keessa qofa namoota 253 du'aan adabdee jirti .
Ogeessoonni aartii Piroojaktoota magaalaa Finfinneetti ijaarama jiru daawwatan .
Ogeessoonni aartii Piroojaktoota bareedina shaggarii fi Inxooxxoo daawwataniiru .
Itti aanaan Kantiibaa Bulchiinsa Magaalaa Finfinnee Piroojaktoota kan wayita ogeessota aartii daawwachiisan akka ibsanitti aartiin hariiroo hawaasa cimsuuf ni gargaraa jedhan .
Ogeessooni aartiis gama isaaniin bulchiinsi magaalicha magaala jiraatoota mijattu taate taasisuuf sochii taasisu waan jajjabeeffamu qabudha jedhan .
Mootummaan Hidha Haaromsa Itiyoophiyaa Guddichaa irratti ibsa kenne .
Ministeerri Dimmaa Alaa FDRI fi Ministeerri Bishaan, jallisii fi Iinarjii FDRI Ministirri maallaqaa Ameerikaa Gurrandhala 21, 2012 (bara faranoota February 28, 2020)  hidha haaromsaa Itiyoophiyaa ilaalchisuun walga'ii marii Itiyoophiyaa hin hirmaannee waliin qabatee ibsa Preesiin baase komii olaanaan ilaaleera .
Abbaan hidhichaa Itiyoophiyaan bu'uura waliigalteen guutinsi hidhichaa fi ijaarsa hidhichaa waliin wal qixa haqummaanii fi miidhaa tokko otuu hin qaqqabsiisiin akka gaggeeffamu ibsameera .
Itiyoophiyaa waliigaltee dambii fi qajeelfama guutinsaa fi gadi lakkisa bishaanii qopheessu xumuramee jechuun ibsa laatame hin fudhatu jedheera .
Waashingitaan Diisiin "wixineen" Riipabiliika Arabaawii Gibtsiif mallatta'eera jedhamu bu'aa marii garee teekniikaa fi seeraa biyyoota sadeenii miti jedhe .
Waliigalteen marii dhimmoota teeknikaa fi seeraa hin xumuramnes jechuun himeera .
Itiyoophiyaan dambii fi qajeelfama guutinsaa fi gadi lakkisa bishaanii kan qopheessu biyyoota sadeen qofa ta'uu akka qabu beeksifteetti .
Dambii fi qajeelfama guutinsaa fi lakkisa bishaanii hidha haaromsaa Itiyoophiyaa guddicha qopheessuf garagarummaa hafe hiikuun adeemsi Ityophiyaa, Sudaanii fi Gibts eegalan itti fufsiisuf fedhii qabdi .
Piroojaktoota kaappitaala invastimantii Doolaara biiliyoona 1.6 ol galmeessisan 163f eeyyamni laatameera .
Koomiishiniin Invastimantii Itiyoophiyaa akka beeksisetti eeyyamichi kan laatame Piroojaktoota Itiyoophiyaatti bobba'uuf gaafatamaniifi .
Walakkaa bara baajataa 2012tti fedhii invastimantii haaraa kan agarsiisan 163f eeyyamni laatameera .
Invastaroonni Eesiyaa, Ameerikaa, Awurooppaa fi Emmireetota Arabaa Gamtoomanii dhufan eeyyamicha hedduminaan kan fedhatan keessaa isaan adda dureedha .
Eeyyama laatameen cinaatti paarkota indaastirii haaraa ijaarramuuf karoorfaman ilaalchisee abbootii qabeenyaa biyyoota alaa 55 waliin mariin gaggeeffameera .
Finfinnee, Gurraandhala 21, 2012 (FBC) â€“ Hirmaannaa invastaroota biyya keessaa guddisuuf hojimaanni haaraan diriirfamaa jiraachuu Koomiishiniin Invastimantii Itiyoophiyaa beeksise .
Hanqina muuxannoorraa kan ka'e fedhiin abbootiin qabeenyaa biyya keessaa damee oomishaarratti bobba'uuf qaban xiqqaadha jedhan koomiishinarri koomiishinichaa Abbabaa Ababaayyahu .
Labsiin dhiyeenya fooyya'ee ragga'e garuu hirmaannaa isaanii dabaluu dandeessisa jedhaniiru .
Hirmaannaa damichaa guddisuuf abbootiin qabeenyaa biyya keessaa abbootii qabeenyaa biyyootii alaa waliin qindoomanii akka hojjetan filannoon kaa'ameera jedhan .
Baatiiwwan ja'an darbanitti damichaaf xiyyeeffannaan kennamuus ibsaniiru .
Paarkota indaastirii seenanii akka oomishan dhaabbilee 17 waliin waliigalteen mallattaa'ee, 7 hojii eegalaniiru jedhan koomiishinarichi .
Eda galgala guutuu biyyattiitti elektiriikni maaf adda cite?Kaleessa galgala guutuu biyyattiitti humni elkektiriikaa adda citeet ture .
Sa'aawwan muraasan booda naannoleen muraasni humnicha deebisanii kan argatan yammuu ta'u, naannolee muraasatti ammoo ammas akkuma addaan citetti jira .
Daayreektarri koominikeeshinii Humna Elektiriikaa Itiyoophiyaa obbo Moogas Makoonnan adda cituu humna elektiriikaa ilaalchisuudhan ibsa Faanaa Broodkaastiing Koorporeetif laataniin akka beeksisanitti, sarara dabarsa elektiriikaa madda anniisaa Gibee 2 walqabata jedhaniiru .
Gibee 2 ka'ee gara Sabbataa fi Sokorruu kan geessu sararri guddaan kiiloo vooltii 400 rooba bubbee makatee rooben rakkoon isa mudateera jedhan .
Sababuma kanaan sararri Gibee 3 ka'ee Walaayittaa Sooddoorraan gara Galaan kan seenu humna ergeera .
Yeruma kanas Gibee 3 ka'ee bakkeewwan biyyattii hedduutti fedhii humna elektiriikaa kan guutu, humni dabalataa itti dhufnaan ofumaa tajaajila laachuu dhaabera .
Yeroon humni elektiriikaa itti adda cite yeroo humni guddaan itti barbaadamu waan ta'eef, fedhicha guutun waan hin danda'amneef bakkeewwan biyyattii hedduutti elektiriikni adda citeera .
Rakkoon isaa adda ba'ee waan beekameef, sirreeffamni taasifamuu isaatin iddoowwan humnichi itti adda cite hedduun amma barii sa'aa 11tti tajaajilicha deebisanii argataniiru .
Rakkinichi furamus hojiin sararootaa fi nageenya mirkaneessuu dabalataa hojjetamuu waan qabuuf bakkeewwan muraasni hafan hojichaan booda humnicha ni argatu jedhan obbo Moogas .
Biiroon Qabeenya Bishaan, Albuudaa fi Iinarjii Oromiyaa rakkoo bishaan dhugaatii qulqulluu Magaalaa Asallaa furuuf Piroojaktii bishaan dhugaatii Birrii miiliyoona dhibba 8 fi miiliyoona 50n hojjisiisuu eegale .
Magaalaan Asallaa yeroo ammaa rakkoo bishaan dhugaatii qulqulluu hamaataa keessa jiraachutu ibsame .
Magaalattiin Piroojaktii bishaan dhugaatii waggoota 20 dura hojjetameerra bishaan dhugaatii tajaajilamaa jiraattus sababa baayy'inni ummataa daraan dabaleef hanqinni uummamu ibsameera .
Hanqinni bishaan dhugaatii qulqulluu kun rakkoo bulchiinsa gaarii ta'uun hawaasa magaalichaa yeroo dheeraf komachiisaa turu isaa himameera .
Ijaarsi isaa turtii waggaa 2-3 keessatti xumuramuun tajaajilaaf akka qophaa'u xiyyeeffannoon kan hojjetamu ta'uu biirichi beeksiseera .
Piroojaktichi boolla gadi fagoo 8 kan qabu ta'uus ibsameera .
Akka OBN gabaasetti, Piroojaktiin kun aanaalee ollaa magaalichaa lama dabalatee jiraattoota kuma dhiba 3f tajaajila laachuu haala danda'uun hojjetamaa jiraachuu Bulchiinsi magaalaa Asallaa ibseera .
Ijaarsi eegalame yeroo kaa'ameef keessatti akka xumuramuuf xiyyeeffannoo addaan kan hojjetamu ta'uu Kaantibaan Magaalichaa obbo Gabree Urgeesssoo himaniiru .
Balaliiftoonni fi keessummeessitoonni balallii Daandii Qilleensa Itiyoophiyaa Piroojaktoota magaalaa Finfinneetti hojjetamaa jiran daawwataniiru .
Balaliiftoonni fi keessumeessitonni balallii kunneen Piroojaktoota Piroojaktoota Inxooxxoo fi Shaggaar daawwataniiru .
Itti aanaan kaantibaa magaalaa Finfinnee Injiinar Taakkalaa Uumaan, Finfinnee giddugala tuuriizimii taasisuuf hojiiwwan misoomaa hojjetamaa jiran ilaalchisee balaliiftootaa fi keessummeessitoota kanneeniif ibsa taasisaniiru .
Qaamooleen kunneen hojiiwwan misooma hawaasummaa bulchiinsa magaalichaatti hojjetamaa jiranirratti hirmaachuuf fedhii qabaachuu isaanii ragaan waajjira Kaantibaa magaalaa Finfinneerraa argame ni muul'isa .
Daandiin Qilleensa Itiyoophiyaa yaa'ii Aaviyeeshinii Afrikaa fi agarsiisa 5ffaa keessummeessufi Finfinnee, Gurraandhala 20, 2012 (FBC) â€“ Daandiin Qilleensa Itiyoophiyaa yaa'ii Aaviyeeshinii Afrikaa fi agarsiisa 5ffaa akka keessummeessu beeksise .
Daandiin qilleensichaa yaa'ii fi agarsisa kana kan keessummeessu bara Faranjoota Gurraandhala 25 â€“ 26, 2020 ta'u beeksiseera .
Yaa'ii kanarratti hoggantoonni Daandiiwwan Qilleensa Afrikaa, aanga'oonni Siiviil Aaviyeeshinii fi Indastiroonni Daldalaa Aaviyeeshinichaa ni hirmaatu jedhameera .
Yaa'ichi Hooteela Iskaay Laaytitti kan gaggeefamu yoo ta'u, dhaabbileen Aaviyeeshinii idil addunyaa 100 ol ta'an akka hirmaataan ragaan Daandii qilleensicharraa argame ni muul'isa .
Finfinnee, Gurraandhala 20, 2012 (FBC) â€“ Sagantaan sosochii farra Araadaa gaggeeffamuu Ministeerri Dhimma Hojjetaa fi hawaasummaa beeksise .
Sosochiin  kun sagantaa aartii barsiisoo ta'an garaagaraa qopheessuun hojiin hubannoo uumuu manneen barnootaa keessatti gaggeeffamaa jiraachuu ibsameera .
Qorichii fi baalli sammuu adoochu dhalootatti qormaata ta'uun rakkoo hawaasummaa cimaaf saaxilaa akka jiru Ministir deettaan Ministeera Dhimma Hojjetaa fi Hawaasummaa obbo Geetahuun Abdiisaa himaniiru .
Qorichii fi baalli sammuu adoochu biyyaa fi addunyaattis qormaata hamaa ta'aa jira kan jedhan obbo Geetahuun, furmaata isaaf lammiileen hundi ga'ee isaanii ba'uu qabu jedhan .
Ministeerichi dhaabbilee hojii hubannoo uumuu hojjechaa jiranif deeggarsa barbaachisu hunda kan taasisu ta'uu dubbachuu isaanii ragaan ministeericharraa argame ni muul'isa .
Sagantaa sosochii farra araadaa kanaan dhaabbilee fi qaamoolee dhuunfaa gumaacha godhaniif beekkamtiin laatamuutu ibsame .
Waltajjiin Adawaan mallattoo eenyummaa fi tokkummaa keenyati jedhu gaggeeffamaa jira .
Waltajjii marichaa kan qopheesse Eejansii Galmeessaa fi Manneen Kitaabaa Itiyoophiyaa, Sawanyaa Proodaakshinii fi Yuunvarsiitii Arbaa Eejansiiti .
Sagantaan qabame akka muul'isutti amma Gurraandhala 23tti feestivaalli fiilmii, agarsiisni galmeewwanii fi yaa'iin hayyootaa ni gaggeeffama .
Adawaarratti waraqaaleen qorannoo dhiyaatanii irratti ni mari'atama .
Barreeffamoonni /galmeewwan durii Yuunvarsiitii Meetroopooliitaanii fi Arbaa Minciin dhiyaatan .
Fireehiywat Saffiiwtu gabaase .
Balaa Tiraafikaa sababa ariitii seeraan alaa konkolaattootaan ga'u hir'isuuf hojjechaa jiraachuu Abbaan Taayitaa Geejjiba Federaalaa beeksise .
Abbaan Taayitichaa dhaabbileen 29 balaa tiraafikaa ga'u hir'isuuf konkolaattoota alaa galanii fi dura jiran mirkaneessa meeshaa ga'umsa ariitii akka laataaniif eeyyamni kennaameefii hojiitti galaniiru jedhame .
Haaluma kanaan dhaabbileen 4 meeshicha galchuun hidhuurratti kan argaman yoo ta'u, dhaabbiileen 25 ammoo meeshaalee kana adeemsaa alaa galchuurratti argamu jedhame .
Hanga ammaatti meeshaan ariitii seeraan alaa daangessu kumni 4 fi 225 konkolaattootarratti hidhamuu isaa ibsameera .
Awutoomoobiloota kuma 2 fi 803, Konkolaattoota fe'iinsaa 544, konkolaattoota ummataa 669 fi Siinootiraakii 209 irratti meeshaan saffisa seeraan alaa daangeessu hidhamuu isaa ragaan Abbaa Taayitaa Geejjiba Federaalarraa argame ni mul'isa .
Injifannoon Adawaa bu'aa waloo ummataa ta'uun isaa, rakkoolee amma biyyattiitti muul'ataniif akka fakkeenyaatti dhiyaachuu qaba jedhan hayyoonni .
Hayyoonni Faanaa Broodkaastiing Koorporeet waliin turmaata taasisan akka beeksisanitti, tumsaa fi gamtoominni yeroo injifannoo Adawaa, rakkoo amma muul'atuuf akka fakkeenyaatti dhiyaachuu danda'a .
Injifannoo waloo sanaanis ummanni boonuu qaba jedhaniiru .
Yuunvarsiitii Finfinneetti hayyuun seenaa Dooktar Alamsaggad Baldaadoos, injifannoon Adawaa bu'aa qabsoo walooti jedhu .
Ummanni daangadhaa amma daangaatti socho'ee waliin dhaabbachuun diina injifachuu danda'uun, ammas waliigaltee biyyoolessaa uumuun akka danda'amu fakkeenya jedhaniiru .
Yuunvarsiitii Jimmaatti hayyuun seenaa Dooktar Kataboo Abdiyoon Adawaan seenaa fi injifannoo waloo ummataa ta'uun hubatamuu qaba jedhu .
Yuunvarsiitii Walaayittaa Sooddootti hayyuun saayinsii hawaasummaa obbo Nigaatuu Abbabaan ammoo Itiyoophiyaan seenaa waloorratti hundaa'uun waliigaltee biyyoolessaa uumuuf hojjechuu qabdi jedhaniiru .
Haaylayyasuus Makoonnantu gabaase .
Biiroon Galiiwwan Magaalaa Finfinnee baatii 7 darbanitti galii Birrii biiliyoona 24 walitti qabe .
Biirichi karoora marii sosochii taaksi fooyya'insa galii ilaalchisuun bakka buutonni qaama mootummaa fi hawaasa daldalaa waliin mari'ateera .
Wayita kana biirichi baatii 7 darbanitti Birrii biilyoona 25.7 walitti qabuuf karoorfatee Birrii biiliyoona 24 walitti qabuu ibseera .
Galiin gibirichaa karoorarraa %95 milkeessera .
Galicha kan bara darbee waliin walbira qabamee yoo ilaalamu %14 guddina agarsiiseera .
Magaalaa Finfinneetti tajaajila geejjibaa fooyyeessuuf, intalajansiin sirna geejjibaa to'annoo tiraafikaa ammayyaa'aa hojiirra oolufi .
Sirnichis waggoota dhiyoo asitti hojirra akka oolu Abbaan Taayitaa Geejjibaa Finfinnee beeksiseera .
Qorannoon diizaayinii sirna to'annoo tiraafikaa kun gorsaa dhaabbata idil addunyaa Jarmaan Injinariingii Gaa'uufin hojjetamaa jiraachun ibsameera .
Qorannoon diizaayinichaa kooriidaroota magaalichaa 5 fi daandiiwwan wal qunnamsisoo 200 of keessatti ni qabata jedhameera .
Kooriidaroota jalqabaa kan ta'an imbaasii Ingiliiz, addabaabayii Golaagool, daaandii Eednaamool hojiin diizaayinii isaanii xumuramuun, hawaasa waliin marita'aama jiraachuun ibsameera .
Sirnichi hojiirra wayita oolu qaama miidhamtootaa fi kutaalee hawaasaa garaagaraas sadarkaa oolaanaan fayyadamoo ni taasisa jedhameet eegama .
Humni Qilleensaa FDRI hoggansa olaanoof guddina laate .
Sirna Ajaja Waliigalaa Humna Qilleensaa FDRI, Bishooftuutti har'a gaggeeffamerratti itti aanaan eetaa maajoora Raayyaa Ittisa Biyyaa FDRI Jeneraal Biraanuu Julaa fi ajajaa olaalaan Humna Qilleensaa FDRI Meejar Jeneraal Yilmaa Mardaasaa dabalatee hoggansi olaanoon argamaniiru .
Ajajaa olaalaan Humna Qilleensaa FDRI Meejar Jeneraal Yilmaa Mardaasaan hoggansa humnichaa 106f guddina laataniiru .
Miseensonni poolisii raayyaa humna qilleensaa baatii 6f leenji'aa turanis sirnicharratti ebbifamaniiru .
Hojjettoota raawwii olaanaa galmeessisaniif badhaasaa fi beekamtiin laatameera .
Feesbuukiin odeeffaannoo dogoggoraa weerara koroonaa Vaayirasii walqabateen fularratti maxxanfamaan akka dhorku beeksise .
Dhaabbatichi beeksisoota oomishalee vaayrasicha ittisuuf ykn to'achuu ni gargaaruu jedhaaman akka dhorkuus beeksiseera .
Maqaa Vaayirasii koroonaa fayyadamuun beeksiftoota omiisha fi tajaajila fularratti maxxanfamaniis nan haqaa jedheera .
Haguuggiin afaanii fi funyaan irraa ka'amuu tamsa'inaa vaayrasicha %100 ni ittisaan beeksifni gadi dhifamuus kan hin eyyamnee ta'uu beeksisee .
Tarkaanfiin dhaabbatichi amma fudhate fuulootarratti  odeeffannoo dogoggooraa fi barreeffamoota sobaa dhorkaa  hin jiru jechuun komiif dhiyaatee irraa ka'uunidha .
Itiyoo-Teeleekoom tajaajila Intarneetii irratti foyya'insa gatii fi hir'ifama taasisuu beeksiseera .
Kanaanis fayyadamtoota dhuunfaaf %69, tajaajila VPN hanga %72 akkasumaas Intaarpiraayizootaf haga %65 hiri'ifama gaatii taasiseera .
Hoji raawwachistuun olaantuun Itiyoo-Teeleekoom aadde Firehiywoot Taammiiru, fooyya'insichi manneen barnoota, fayyaa, dhaabbilee faayinaansi akkasumaas dhaabbilee daladala biroon shooraa olaanaa qaba jedhan .
Erga hundaa'ee waaggoota 126 kan lakkoofsisee Itiyoo teeleekoom yeroo dhiyoo as karoora tarsiimoowa waggaa 3 baasuun ni yaadatama .
Misikkiir Sinaafiqtu gabasee .
Saawudi Arabiyaa sababa sodaa koroonaa Vaayirasiif imala Makkaa fi Madiinaa dhorkite Vaayrasichii kan mul'ate Chaayinaa ta'us tamsa'inni isaa sodaa guddaa biyyoota addunyaa ta'eera .
Biyyoonni addunyaas ittisa vaarsichaaf cimanaan akka hojjetaan Dhaabbanni Fayyaa Addunyaa beeksiseera .
Yeroo jalqabaaf lakkoofsi namoota Chaayinaan alatti vaayrasi koroonaan qabamanii baay'ina namoota Chaayinaa keessatti qabamanii caaleera jechuun Dhaabbanni Fayyaa Addunyaa beeksiseera .
Saawudi Arabiyaan sodaa vaayrasi koroonaa irraa kan ka'e namonni biyya alaarraa biyya ishii akka hin gallee dhorkiteetti .
Lammiileen biyya alaa iddoowwan amantaa Makkaa fi Madiinaa akka hin daawwannees dhorkiteetti .
Muslimoonni biyyoota addunyaa hundarraa waggaa waggaadhaan hajjiif gara Sawuudii Arabiyaa imalu, kan bara kanaa Adoolessa keessa kan gaggeeffamu yoo ta'u sababa kanaan gufachuu danda'a jedhamee sodaatama jira .
Vaayirasiichi hanga ammaatti Sawuudii keessatti mul'achuu baatus biyyattiin garuu lammiilee biyyoota vaayrisichi keessatti mul'aterraa dhufan ofirraa dhorkiteetti .
Torbeen agarsiisa aadaa Itiyoo-Baahireen eegalemeera .
Baahireenitti waajjirrii qonsiila FDRI Kuweettitti argamuu misiyoonoota waliin agarsisicha qopheessera .
Kaayyoon agarsiisicha hariiroo ummata biyyoota lamaan giddu jiru caalmaatti cimsuufis jedhame .
Ministirri Deetaan Ministira Aadaa fi Tuuriizimi Itiyoophiyaa addee Buzuunash Masaraat fi itti gaafatamtuun waajjiraa Qoonsilaa FDRI Baahireen aadde Iskadaar Girmaay sirna baniinsa agarsiisicharratti argamaniiru .
Agarsiisicharrattis aadaan uffannaa, nyaataa, agarsiifni muuziqaa Itiyoophiyaas dhiyaateera .
Agarsiisicharratti al ergitoonni, fichisiistoonnii fi dhaabbileen garaagaraa hirmaataniiru .
Ministirri Bishaanii, Jallisii fi Inaarjii Dooktar Injinar Silashii Baqqalaa Itti aanaa preezdaanti Komishinii Gamtaa Awurooppaa Firaansi Tiimarmaansi waliin mari'ataniiru .
Turtii isaaniin hariiroo Itiyoophiyaa fi Gamtaa Awurooppaa irraatti mari'ataniiru .
Waliinga'iinsa humnaa, qabeenya qilleensaa fi sirna dhiyeessi bishaanii, misooma bosonaa, oomishtummaa qonnaa akkasumaas damee biroorratti mari'ataniiru .
Wayita kana Itti aanaa preezdaanti Komishinii Gamtaa Awurooppaa Firaansi Tiimarmaansi hojii damichaan hojjetaman irratti mootummaa Itiyoophiyaa dinqisiifataniiru .
Komishiniin Gamtaa Awurooppaa damichaan Itiyoophiyaa waliin hariiroo qaban cimsuun akka hojjetan mirkaneessaniiru .
Lammiileen Itiyoophiyaa 96 Taanzaaniyaadhaa gara biyyaa deebi'an .
Namoonni deebi'an kanneen faddaaltotaa fi daddabarsitootaan dabarfamaa kan turanidha .
Itiyoophiyaanonni 96 guyyaa har'aa Taanzaaniyaadhaa gara biyyaa deebi'aniiru .
Haaluma walfakkaatuun guyyaa kaleessaa Itiyoophiyaanonni 104 Taanzaaniyaadhaa gara biyyaa deebi'an Warreen deebi'an bulchiinsa Iraangaa jedhamutti mana sirreessaa keessa turuu isaanii Taanzaaniyaatti Imbaasiin Itiyoophiyaa beeksiseera .
Hojii saatalaayiti ETRSS-1 to'achuu fi odeeffannoo walitti qabu lammiilee Itiyoophiyaan gaggeeffamaa jirachuu ibsame .
Ogeessoonni Itiyoophiyaa of danda'anni hojii saatalaayitii ETRSS-1 to'achuu fi odeeffannoo walitti qabu hojjechaa jiraachuu Institiyuutiin Spees Saayinsii fi Teeknooloojii Itiyoophiyaa ibse .
Daayrekatarri Olaanaan Institiyuutiin Spees Saayinsii fi Teeknooloojii Itiyoophiyaa Dooktar Salamoon Balaay akka ibsanitti ogeessooni Itiyoophiyaa dandeettiin isaanii akka guddatuuf ogeessoota Chaayinaan deeggarsi ta'aafi jira jedhan .
Chaayinaan damichaan ogeessoota Itiyoophiyaaf yeroo garagaraatti leenjii akka argatan taasisaniiru .
Dooktar Salamoon saatalaayitiin dabalataa Itiyoophiyaa akka barbaachisu yoo dubbatan saatalaayitii kominikeeshinii dabalatee saatalayitoota biroo gara hawaatti erguuf hojjetamaa jiraachu ibsaniiru .
Waggaa sadi booddee Itiyoophiyaan waggaan saatalaayitii tokko gara hawaatti erguuf karoorri jiraachu himaniiru Mooggaasni "ETRSS-1" jedhu kan kennameef Itiyoophiyaa yeroo jalqabaaf Muddee 10, 2012 saatalaayitii gara hawaatti erguun ishee ni yaadatama .
Guddina biyyaa keessatti ga'ee olaanaa ni taphattis jedhameera .
Jijjiirrama qabeenya qilleensaa to'achuu, qorannoo fi qo'annaa qonnaa gaggeessuu, hojiilee bu'uuraalee misooamaa hojjechuuf ni gargaarti jedhameera .
Itti aanaa kantiibaa bulchiinsa magaalaa Finfinnee Injinar Takkalaa Uumaa Piroojaktoota ijaarsa daandii lama daawwataniiru .
Injinar Takkalaan Piroojaktoota ijaarsa daandii Addababayii Pushkiin â€“ Qeeraa -Gotaraa fi Walloo Safar-Uraa'eel daawwataniiru .
Piroojaktoonni daandii kun dheerina kiilo meetra 5.2 kan qaban yoo ta'u, deeggarsa mootummaa Chaayinarra argamee fi baasii bulchiinsa magaalaa Finfinneen kan ijaaramanidha .
Haaymaanoot Iyyaasuutu gabaase .
Itiyoophiyaa fi Kooriyaan Kibbaa waliigaltee hariiroo hawaas diinagdee cimsuu dandeessisan walii mallatteessan .
Waliigalteen mallatteeffame deeggarsa Doolaara miiliyoona 27.6ti .
Waliigalteen jalqabaa kan Doolaara miiliyoona 10 yoo ta'u, misooma biiznasii infoormeeshin teeknooloojiirratti hundaa'ee fi intarpiraayizoota xixiqqaa fi jiddugaleessaa deeggaruuf oola .
Piroojaktiin kunis kan waggaa 6ti .
Waliigaltee lammaffaan dandeettii hoggansaa fi leenjistoota barnoota leenjii teeknikaa fi ogummaa cimsuuf waggaa 6f hojiirra kan oolu yoo ta'u, kunis Piroojaktii Doolaara miiliyoona 8ti .
Waliigaltee sadaffaan ammoo kan Piroojaktii Doolaara miiliyoona 9.6ti .
Kunis waggaa 5f naannoo Afaarii fi Beenishaanguul Guumzitti daa'imman deeggaruuf kan ooludha .
Waliigalticha kan mallatteesse ministir deettaa Ministeera Maallaqaa FDRI obbo Admaasuu Nabbabaa fi bakka bu'aa Kooriyaa Kibbaati .
Karaa seeraan alaa gara Sudaanitti ce'uuf kan yaalaan shamarraan 96 to'atamuu qajeelchi poolisii magaalaa Gondar beeksise .
Shamarraan kutaalee biyyatti garagaraa irraa dhufan magaalaa Gondar hoteela buufatan keessatti eeru ummanni lateen to'atamu isaanii buufata poolisii magaalaa Gondar 6ffaatti hogganaan hubbannoo uumuu fi leenjii Saajin Taaddasaa Alaminah himaniiru .
Yeroo amma kana shamarraan hunduu buufata poolisiitti kan argaman yoo ta'u, hawaasni naannoo deeggarsa nyaataa fi kanneen biroo taasisaafi jiru jedhan .
Dhimmichaan walqabatee dhiirri tokkoo fi shamarreen baqattota waliin turte to'atamuun qoratamaa jiraachu ibsaniiru .
Shakkamtoota biroo to'annoo jala oolchuuf hordoffiin taasifama jira jedhaniiru .
Sochii konkolaattota fe'umsaa jajjaboorratti fooyyessi sa'aatii taasifame .
Fooyyessa sa'aatii haaraa kanaan konkolaattonni fe'umsaa jajjaboon ganama sa'aa 1:00 â€“ 3:00n ala, waaree booda sa'aa 10:30 â€“ 12:00n ala akka socho'an murtaa'era .
Fooyyessichi kan barbaachise dhaabbileen ijaarsaa daangaa sochii sa'aatii kaa'amee tureen rakkachuu beeksisuu isaanitiini .
Fooyyessi taasifame bifa sochii tiraafikaarratti dhiibbaa hin uumnen kan taasifameedha jedhameera .
Seera amma ammaatti tureen konkolaattonni fe'umsaa jajjaboon guyyaa guyyaa; ganama sa'aa 4:00 amma sa'aa 10:00 qofa ture socho'uu kan danda'an .
Fooramiin invastimantii, daldalaa fi tuuriizimii Itiyoophiyaa beeksisu Hinditti gaggeeffame .
Fooramichi Hind bulchiinsa Maadihiyaa Piraadeesh magaalaa Boohpaalitti kan gaggeeffame .
Fooramiin kun kan qophaa'e qindoomina Imbaasii Itiyoophiyaa Niiwu Deelhiitti argamuu fi Federeeshinii Mana Maree Daldalaa fi Indaastirii Maadihiyaa Praadeeshini .
Waltajjicharratti oomishtoonni dawaa fi meeshaalee yaalaa, meeshaalee elektiriikaa, infoormeeshin teeknooloojii, dhaabbileen hojii saamsuurratti bobba'an 25 ol argamaniiru .
Ambaasaaddar Dooktar Tizzitaa Mulgeetaa fi Pireezedaantiin federeeshinichaa Dooktar Raadihaa Sharan Gooswaamiin ergaa dabarsaniin fooramichi hariiroo biyyoota lamaanii gama hundaan cimsuuf murteessadha jedhaniiru .
Godina Arsii lixaa aanaa Sanbatee Shaallaatti Piroojaktiin bishaan dhugaatii Birrii miiliyoona 74 oliin ijaarsisuuf haaldureen xumuuramaa jiraachuu himamee .
Milkaa'ina ijaarsa Piroojaktichaafis qooda fudhattoonni marii taasisaa jiru .
Rakkoo bishaan dhugaatii jiraattoota naanniichaa furuuf Piroojaktiin waliin ga'iinsa bishaan dhugaatii qulquullu dhaabaata "The Well In Action" keessaa kan hojjetan lammii Neewzerlaand addee Biirdeen ijaarsisuuf waadaa galaniiru .
Piroojaktichi waggoota 3 keessaatti kan xumaramuu yoo ta'u, baasii Birrii miiliyoonaa 74 olin ijaaramuuf haldureen xumuraameera .
Baasii ijaarsa Piroojaktichaaf %85 dhaabbata "The Well In Action" fi %15 ammoo hawwaasa aanichaa dabalatee qaamoolee adda addaatiin kan ijaaramuu ta'us ibsameera .
Marii kana irratti kan argaman itti aanaan hoogganaa Biiroo Bishaanii fi Inarjii Oromiyaa obbo Mokkonnin Tarrafaa, galma ga'iinsa ijaarsa Piroojaktichaaf caasaan biirichaa sadarkaa sadarkaan jiruu deeggarsa barbaachisu ni taasisa  jedhaniiru .
Bulchaan Godina Arsii Lixaa obbo Dastaa Nageessoo,  %15  deeggarsa qaamolee adda addaa irraa eegamu yeroon akka sassaabbamuuf abbootii qabeenyaa dabalatee kutaa hawaasaa garagaraa wajjiin mariin kan adeemsifamu ta'uu himaniiru Proojektichii ijaaramee wayita xumuramu aanoota Sanbatee Shaallaa, Shaashamannee fi Siraaroof kan fayyadu ta'un ragaan waajjira kominikeeshinii godina Arsii lixaarra argame ni mul'dhisa .
Dubartiin Awustiraaliyaa tokko qubeelaa wayita dargaggummaa ishee jala bade waggaa 46 booda argachuun ishii dinqii uumeera .
Qubeelicha waggaa 46 duraa kaadhimaa ishiirraa kan kannameef ture .
waggaa 46 booda baatii sadiin dura naannoo mana jireenyaa isheetii ogeessa sibiloota barbaaduun argameera jedhame .
Gileendaa Obriiyoon kan jeedhamtu bara Faranjoota 1971 wayita umrii shamarrummaa ishee kaadhimaa ishee Filiip irraa kennaan qubeela aragatte akka ta'e himteerti .
Qubeelichi bara Faranjoota 1974 mana jireenya ishii cinaatti osoo konkolaataa dhiqxuu baduun isaa akka hin oolle ni shakkiti turte .
Qubeelan warqii kun maqaa ishee fi kaadhimaa ishee irratti kan barreefamee yoo ta'u, balfa hedduun haguuggamee ture .
Labsii eksaayz taaksii ilaalchisee hawaasaaf hojiin hubannoo uumuu akka kennamu Ministeerri Galiiwwanii beeksise .
Eksaayz taaksii sababa godhachuun qaamoleen tokko tokko gatii hin malle dabaluuf socho'aa akka jiran ni mul'ata kan jedhan Ministirri Deettaan Ministira Galliwwanii obbo Zamadee Tafarraa hawaasni meeshaalee eksaayz taaksiin irra kaa'amee fi bilisa ta'e hubachuun qaamolee gatii hin barbaachifne dabala akeekkachisu akka qaban beeksisaniiru .
Eksaayz taaksiin meeshaalee hanga tokkorratti bakkatti oomishamu, bakkatti  gurguramuu fi yeroo faayidaarra oolutti taaksi kaffalamudha jedhaniiru .
Meeshaaleen fi tajaajjilli eksaayz taaksin irra kaa'amu meeshaalee baacaa, meshaalee miidhaa qaqqabsiisaniisan ta'u hubachiisaniiru .
Sababiin eksaaayz taaksiin irra ka'aamuf galii walitti qabuuf, fayyaa hawaasaa eeguuf, taaksi meeshaalee baacaa abbootiin qabeenyaa fayyadamanirra walitti qabuun hojiiwwan misooma hojjechuufi jedhan .
Ministir deettaan Ministeera Dhimma Alaa FDRI Ambaasaaddar Reedwaan Huseen ambaasaaddaroota biyyoota addaddaa teessoo isaanii magaalaa Finfinnee godhatan waliin mari'atan .
Ambaasaaddar Reedwaan ambaasaaddaroota Raashiyaa, Awustiraaliyaa fi Arman waliin mari'ataniiru .
Turmaat isaanitiin Itiyoophiyaan biyyoota kanneen waliin hariiroo daldalaa, barnoota, aadaa, invastimantii, saayinsii fi teeknooloojii daran cimsuun danda'amurratti mari'ataniiru .
Ambaasaaddaroonni maricharratti hirmaatanis tumsaan hojjechuuf balballi isaanii banaa ta'uu ibsaniiru .
Waggoota 30 Gibts kan gaggeessaan Hosnii Mubaarek boqotan Mubaarek bara Franjoota 2011 humna waraanaan angoo akka gadi lakkisan ta'eera .
Mubaarek waggoota soddomaaf Gibts bulchaniiru .
Erga angoorra gadi lakkisanii murtiitti dhiyaachuun yakkamaa jedhamuun itti murtaa'eera .
Haata'uti garu waggaa sadan har'a bilisaan ba'aniiru .
Mubaarek dhukkubsachuun hospitaala Kaayrootti yaalli taasifamafi ture .
Kanaan dura namoonni yakkoota addaddaatin shakkaman 63, himannaan isaanii adda citeefii ni gadhiifamu .
Abbaan Alangee Waliigalaa Federaalaa ibsa har'a laaten akka beeksisetti namoonni himannaan addaan citeef, faayidaan ummataa fi biyyaaf qaban ilaalcha keessa galeeti jedheera .
Daayreektarri Koominikeeshinii Abbaa Alangee Waliigalaa Federaalaa obbo Zinaabuu Tunaa fi abbaa alangichaatti daayreektarri daayreektoreetii yakkoota daangaa ce'anii obbo Fiqaaduu Tsaggaan ibsicha laataniiru .
Hiikamuun isaanii jijjiirramaa fi tokkummaa biyyaatif gumaacha qabu, faayidaa ummataa fi biyyaa ilaalcha keessa galchuudhan himannaan adda citeefira jedhan,  Gochaa malaammaltummaa Meeteek waliin walqabatee raawwatame, dhiibbaa mirga namoomaarratti ga'ee hoggansaa kan hin qabaatin himannaan adda citeefira .
Shakkamtoota 3,606 keessaa 1,682 to'annoo jala jiru .
63n keessaa shakkamtoonni Meeteek, naannoo Somaalee, Beenishaanguul Guumz, Sidaamaa, gochaa Waxabajjii 15 waliin kan walqabate keessatti argamu .
Sababii hanna siignaal koominikeeshini keeblii fi funyoo elektiriikii halkan raawwatamuun tajaajila geejjibaa ga'aa kennuu akka hin dandeenye Tajaajilli Geejibaa Baabura Salphaa Finfinnee beeksise .
Tajaajila kennuurratti kan argaman baaburoota 35 irratti hanni halkan kan raawwatamu .
Sababa hanna siiginaal koominikeeshin keeblii fi funyoo elektirikiitin rakkoo cimaan mudachuu bakka bu'aan hoogganaa hojii fi daayreektarri suphaa fi gidugalaa obbo Taammanaa Shimallis Faanaa Broodkaastiing Koorporeetitti himaniiru .
Kanaan walqabachuun naannoo "CMC" fi sarara biroorratti bobbii geejjibaarratti rakkoon mudachuu eeraniiru .
Hanna raawwatamaa jiru ittisuuf qaama dhimmi ilaallatuuf gabaasuu isaani ibsaniiru .
Tajaajilli Geejjibaa Baaburaa Salphaa Finfinnee walakkaa waggaatti tajaajila kennaa kan jiran baaburoota 35 galii Birrii miiliyoona 72 fi kuma dhibba 7 fi kuma 30 fi 606 argachuu beeksiseera .
Haata'uutii yeroo ammaa kana hanqina jijjiirraa meeshaan baaburoonni ja'a tajaajila laachaa akka hin jirre kan ibsan yoo ta'u, baaburoota rakkoon isaan mudatee suphaan isaan barnbaachisu taasifamaa jiraachuu ibsaniiru .
Taarik Addunyaatu gabaase .
Hoteelota 200f irra deebidhaan sadarkaan laatamuufi .
Bara kana hoteelota 200f irra deebidhaan sadarkaan kan laatamu ta'uu Ministeerri Aadaa fi Tuuriizimii beeksise .
Ministeerichi sadarkaa laatamu ilaalchisee abbootii qabeenyaa hoteelotaa magaalaa Finfinnee waliin mari'ateera .
Dambii fi qajeelfamni sadarkeessa hoteelotaa waggaa sadi sadiin sadarkaan akka laatamu ajaja .
Godina Gaamootti balaa konkolaatatiin lubbuun namoota 8 darbe .
Konkolaataan ummataa Miinibaasii jedhamu imaltoota fe'ee aanaa Garasee irraa gara magaalaa Aarbaa Mincitti osoo imalaa jiruu garagaruun lubbuun namoota 8 darbuu ajajaan Waajjira Poolisii godina Gaamoo obbo Rattaa Takluu himaniiru .
Namoota 13 irraa ammoo miidhaan qaamaa cimaa fi salphaan qaqqabeera .
Kanneen miidhaan irra ga'e Hospitaala Waliigalaa Aarbaa Mincitti yaalamaa jiru jedhan .
Ka'umsi balichaas qoratamaa jiraachuu ajajaan kun himaniiru .
Itti aanaa Kaantibaan magaalaa Finfinnee Injiiner Taakkalaa Uumaan Piroojaktoota Birrii Biiliyoona 10.7 magaalicha keessatti hojjetamaa jiran daawwatan  Piroojaktoota Giddugala yaadannoo Adawaa, iddoo dhaabbii konkolaattoota marsaa mootummaa guddichaa fi Mana Kitaabaa namoota kuma 10 ol yeroo tokkotti keessummeessuu danda'u haala ijaarsa isaanii daawwataniiru .
Piroojaktoonni kunneen baatii 3 fi 4 dura kan eegalamn yoo ta'u, ijaarsi isaanii haala gaariirratti argama jedhame .
Magaalichaatti ijaarsi daandiiwwan ammayyaa hedduun gaggeeffamaa akka jiranis ibsameera .
Raawwiin Piroojaktoota kanneenii yeroo ammaa %20 irra kan ga'e yoo ta'u, yeroo kaa'ameef dursanii akka xumuramaniif hojjetamaa jiru jedhameera .
Piroojaktoonni kunneen duudhaalee magaalichaaa eeguu fi maqaa magaalichaa ijaaruurratti xiyyeeffachuun hojjetamaa kan jiran ta'uu ragaan Waajjira Kaantibaa magaalaa Finfinneerraa argame ni mul'isa .
Itiyoophiyaan bara Faranjootaa 2019 duula misooma gariisummaan biqiltuu biiliyoona 4 dhaabuu isheen jijjiirrama qabeenya qilleensaa biyyaaleessan kadhimamtuu taate .
Badhaasichi jijjiirrama qabeenya qilleensaa ittisuurratti qaamoolee shoora olaanaa ba'aniif beekkamtii laachuu ta'uu Biriitaaniiyaatti Imbaasiin Itiyoophiyaa beeksiseera .
Itiyoophiyaan miira biyyoota biroo kakaafte jechuun tarree kaadhimamtootaa keessa galuu isheetu ibsame .
Haaluma kanaan Waldaa Hojii Gamtaa Nigooliiyaagoorbuu Kookoowaa Seeraaliyoonii fi Giddugala Magariisummaa Joosii Naayjeeriyaa waliin badhaasa kanaaf kaadhimamteerti .
Badhaasichi qaamoolee dhuunfaa, dhaabbilee, manneen barnootaa fi miseensoota paarlaamaa misooma magariisummaarratti hojjetan kan hammatuudha jedhame .
Moo'attoonni abbootii murtii walabaan kan filataman yoo ta'u, sirna Landanitti gaggeeffamuun beekkama jedhameera .
Badhaasni maqaa â€˜Green heert heeroo awwaard' jedhamuun beekkamu kun dhiibbaa jijjiirrama qabeenya qilleensaan dhufu hir'isuuf qaamoolee hojjetan eeruu ummataa bu'ura godhachuun kan kennamuudha .
Obbo Nuwaay Gabra'aab boqatan .
Gorsaan dhimmoota diinagdee yeroo dheeraa Waajjira Muummee Ministiraa duraanii obbo Nuwaay Gabra'aab boqatan .
Obbo Nuwaay dhukkubsatanii deeggarsa yaalaa argachaa turanis, har'a Gurraandhala 16,2012 boqachuu isaanii Biiroon Dhimmoota Koominikeeshinii Naannoo Tigraay beeksiseera .
Obbo Nuwaay daayreektara Inistiitiyuutii Qorannoo Misooma Itiyoophiyaa ta'uudhanis tajajailaniiru .
Magaalaan Xaaliyaan Te'ooraa jedhamtu jiraattota haaraa magaalicha jiraachuuf makamaniif kiraa manaa ni kaffalti .
Magaalonni xixiqqoon Xaaliyaanitti argaman jiraattota hawwachuuf mala garaagaraatti ni fayyadamu .
Yeroo dhiyoo Kibba Xaaliyaan iddoola Sisiilii keessatti kan argamu magaalaan Saambuuk mana jireenyaa Doolaara tokkoon gurguruu eegaluun isaa ni yaadatama .
Malli kun namoonni nannoo baadiyyaa biyyattii jiraatan imala isaan gara magaalaa gurguddaatti taasisan hir'isuuf akka ta'e ibsameera .
Rakkina kana furuuf bulchiinsi Kaampaaniyaa Kibba biyyattiitti argamu magaalaan Te'ooraa jiraattota haaraaf kaffaltii kiraa manaa akka kennu beeksiseera .
Bu'uuruma kanaan namoota magaalaa Te'oora jiraachuuf garas imalaniif ji'aan Doolaarri Ameerikaa 162 bilisaan ni kennama .
Kaffaltichi waggaa lamaaf kan itti fufu yoo ta'u, waggaa lama booda jiraataan manichaa Yuuroo kuma shaniin bitachuun kan ofii isaa godhachuu akka danda'u ibsameera .
Wixinee imaammataa fi tarsiimoo bishaan biyyoolessaarratti mari'atamaa jira .
Waltajjicha kan qopheesse Ministeera Bishaan, Jallisii fi Inarjii FDRIti .
Imaammataa fi tarsiimoon bishaanii sadarkaa biyyoolessaatti hojiirra oolaa jiru yeroo dheeraa kan lakkoofsisedha .
Amma akka haaraatti qopheessun kan barbaachise hojimaata yeroon gaafatu guuttachuu, rakkoolee hiikuu fi kallattii guddina biyyaa waliin tarkaanfachuufi jedhan ministirri ministeerichaa Dooktar Injiinar Silashii Baqqalaan .
Irra deebidhaan qopheessun kan barbaachise immammataa fi tarsiimoo haaraa fi fooyya'aa qabaachudhaafi .
Guyyaan afaan dhalootaa Yuunvarsiitii Walqixxeetti kabajame .
Guyyichi sadarkaa addunyaatti si'a 21ffaaf, akka biyyaatti ammoo si'a 10ffaaf Yuunvarsiitii Walqixxeetti kabajameera .
Ministeerri Barnootaa Ministeera Aadaa fi Tuuriizimii, Yuunvarsiitii Finfinneetti Akkaadaamii Afaanii fi Aadaa akkasumas Yuunvarsiitiin Walqixxee qindaa'uun, guyyichi mata duree mirga afaanii, afayyadamtummaa haqaa fi afaan dhalootaaf duursa laachuu jedhuun kabajameera .
Ministir deettaan Ministeera Barnootaa aadde Tsiyoon Takluun guyyichi kabajamuun, afaan dhalootaa eegamee akka turu ga'ee qabaata jedhan .
Maatin Diraamaa Abbaa Jaamboo badhaafaman .
Haaluma kanaan: Barreessaa fi Gaazexeessaa Sabsibee Abbabaa; waancaa fi Birrii kuma 100 ,  Artiist Yashii Raggaasaa; waancaa fi Birrii kuma 75 , Aadde Dansee Abarraa; waancaa fi Birrii kuma 60 , Gaazexeessaa fi Artiist Isaayyaas Ahimad; Birrii kuma 60 , Gaazexeessaa fi Artiist Daadhii Tufaa; Birrii kuma 60 , Artiist Taammiraat Kabbadaa; Birrii kuma 50 , Artiist Abbabach Ajjamaa; Birrii kuma 50 badhaafamaniiru .
Taatota diraamaa Abbaa Jaamboo waggaa 19f Raadiyoo Faanatiin tamsa'aa turerratti hirmaachaa turaniif ammoo waraqaan ragaa kennameera .
Diraamichi badhaasaa fi beekamtii akka argatu kan hojjetan hoji gaggeessaa olaanaa FBC obbo Baqqalaa Muullataatis uffannaa aadaa Oromoo fi bokkuu badhaafamaniiru .
Chaayinaa bulchinsa Wuuhaan keessatti dabalataan hospitaalonni yeroo 19 ijaaramuufi .
Iddoo argama vaayrasichaa kan taate Chaayinaan namoota vaayrasichaaf saaxilaman simattee yaaluuf, hospitalota yeroo 19 ijaaruuf karoorsuushee beeksifteetti .
Hospitaalonni kanneen ijaarsisaanii wayita xumuramu dandeettii siree ciisichaa kuma 30 ol qabachuu qaba jedhameera .
Weeraricharratti hundaa'un magaalittitti hanqina iddoo ciisichaa mudatan furuuf, warshaa dabalatee jimnaastikii, giddugalli waltajjii fi agarsiisaa gara hospitaloota yerootti jijjiirramuun isaanii himameera .
Kanneen keessaa hoospitaalonni xiqqaan ijaarsisaa xumurames iddoo ciisichaa kuma 3 fi 690 qabachuu ni danda'a jedhameera Hoospitaalli bal'dhina lafa kaaree meetira kuma 54 irratti ijaarrame, kutaa qabbanaa, kutaa dhiqannaa, mana fincaanii socho'aa, kutaa kitaaba, iddoo agarsiisa fiilmii, reestoraanti fi iddoowwan bashannanaa kan qabudha jedhameera .
Weerara vaayrasichaa ittisuufis naannolee Chaayinaa garaagaraarraa gareen fayyaa 72 gara hoospitaalota kanneeniitti imalaniiru jedhame .
Sirni badhaasaa fi beekamtii laachuu diraamaa Abbaa Jaamboo magaalaa Finfinneetti gaggeeffame .
Diraamaan Abbaa Jaamboo; Barreessaa fi Gaazexeessaa Sabsibee Abbabaatin barreeffamaa ture torban torbaniin Jimaata galgala sa'aa 3:30dhan booda daqiiqaa 30f waggoota 19 oliif tamsaasa Raadiyoo Faanaa Broodkaastiing Koorporeetirra oolaa tureera .
Qabiyyeen diraamichaa siyaasa, barnoota, diinagdee, hawaasummaa, seenaa, aadaa, safuu fi duudhaa ummataa taajjabbii torbee torbee waliin waan of keessaa qabuuf, dhaggeeffattoota biratti baay'ee jaalatamaa ture .
Diraamichi Caamsaa 10,2010 kaasee adda cituun isaa ni yaadatama .
Sirna beekamtii fi badhaasa laachuu har'a magaalaa Finfinnee Hoteela Kaappitaalitti gaggeeffameera .
Sirna kanarrattis hoggansii fi hojjettoonni Faanaa Broodkaastiing Koorporeet, maatin diraamaa raadiyoo dheeraa Abbaa Jaamboo, ministirri Ministeera Aadaa fi Tuuriizimii Dooktar Hiiruut Kaasaaw, hogganaan Biiroo Aadaa fi Tuuriizimii obbo Kabbadaa Deesisaa argamaniiru .
Qophiin har'aa qaama kabaja ayyaana hundeeffama waggaa 25ffaa Faanaa Broodkaastiing Koorporeeti .
Sagantaa har'aatin waraqaan qorannaa aartii Oromoorratti xiyyeeffatu dhiyaatee irratti mari'atameera .
Abbaan Jaamboo sagantaalee dhaabbanni keenya waggoota dheeraaf tamsaasuun jaalatama ittiin argate keessaa adda duree ture jedhan hoji gaggeessaa olaanaa FBC obbo Baqqalaa Muullataan .
Diraamichaan ajandaalee hawaasaa ittiin kaasudhaan, jaalatamaa fi fudhatama guddaa horanneerra jedhan .
FBCn ammas dhaabbata jabaa ta'ee akka itti fufu ni hojjenna jedhaniiru obbo Baqqalaan .
Ministirri Ministeera Aadaa fi Tuuriizimii Dooktar Hiiruut Kaasaaw diraamaan Abbaa Jaamboo, aartii mana Oromoo mara keessa seenuu danda'e ture jedhan .
Hogganaan Biiroo Aadaa fi Tuuriizimii Oromiyaa obbo Kabbadaa Deesisaan ammoo aartii Oromoo jajjabeessuuf hojiin FBCdhaan hojjetame kun nu boonsera jedhan .
Biiron isaaniis tumsa barbaachisaa kan taasisu ta'uu ibsanii, qooda fudhattoonni kaanis tumsa akka godhan waamicha dhiyeessaniiru .
Taatonni yeroo dheeraaf diraamicharratti hirmaachaa turan; Sabsibee Abbabaa- Abbaa Jaamboo, Yashii Raggaasaa- Haadha Jaamboo, Abbabach Ajjamaa- Guddoo Badhaanee , Massaluu Taarikuu(Funyee) - Bashaadduu, Daadhii Tufaa - Gaashe Poolisii , Daraartuu Kaabboo - Tiyyaa , Isaayyaas Ahimad- Tarfaasaa Dambii, Taammiraat Kabbadaa â€“ Diimaa Dooyyoo , Shallamaa Kabbee - Sibiiluu Gurree , Dabalee Gaarradoo - Nagarii Milkeessaa, Dansee Abarraa - Faaxee, Zamadkuun Misgaanaaw - Abduqqee , Addis Taammiraat - Ayyaantuu, Haannaa Adam - Dambalee , Abarraa Camadaa - Inispeektar , Moâ€˜ataa Shan'ee - Koloneelfaadha .
Taatonni yeroo gaggabaabadhaaf diraamicharratti hirmaachaa turan ammoo lakkoofsa hin qabani .
Ijaarsi Wiirtuu To'annoo Tiraafikaa Finfinnee eegalame .
Ijaarsicha kan eegalchiisan itti aanaa kantiibaa magaalaa Finfinnee Injiinar Taakkalaa Uumaati .
Ijaarsi dhaabbatichaa Birrii miiliyoona dhibba 8 fi miiliyoona 35, baatii 18 keessatti hojjetama .
Wiirtichi abbaa darbii 4 yammuu ta'u, lafa jalatti ijaarrama .
Gubbaan isaa iddoo magariisaa fi bashannanaa ta'a .
Dabalataan ijaarsi gamoo abbaa darbii 4 waajjiraalee seektaroota geejibaa hunda of jalatti hammatu Birrii biiliyoona 1.5 jalqabsiifameera .
Cinaadhan ammoo gamoon abbaan darbii 20 seektaroota tiraafikaa qabatu ni ijaarrama .
Ajjeechaa fi madoo kaleessa magaalaa Burraayyuutti qaqqabeen walqabatee shakkamtoonni 17 to'atamuu Koomiishiniin Poolisii Oromiyaa beeksise .
Koomiishinichi shakkamtoota adamsee kan qabu ta'uu ibseet ture .
Koomiishiniin Poolisii Oromiyaa ibsa kaleessa galgalaatiin gochicha kan raawwate humna ABO Shaneetiin hogganamuu fi maqaa WBO fi Abbaa Torbeetiin of waamu jechuun isaa ni yaadatama .
Gochichaan lubbuun nama tokkoo yoobdarbu, namoonni sadi madaa'aniiru .
Haaluma kanaan sakattaa kaleessarraa eegalee hanga har'a sa'a boodaatti taasise jedheen qaamolee yakkicha qindeessan, ergama haleellaa fudhachuun kan raawwatanii fi haala mijeessan namoota 17 to'annoo seeraa jala oolchuu beeksiseera .
Qaamolee sochii farra nageenyaa seeratti dhiyeessuu ittin fufa kan jedhe poolisiin, ummanni hirmaannaa baratame cimsee akka itti fufuuf waamicha dhiyeessera .
Qorannoon seeraa qaamolee to'ataman irratti taasifamuu fi tarkaanfii itti fufu ummataaf ni ibsamas jedheera .
Galmeen lammiilee Itiyoophiyaa eeyyama malee Emmireetota Arabaa Gamtooman jiraatanii Imbaasii Itiyoophiyaa Abudaabiitti eegale .
Muummee ministiraa Dooktar Abiy Ahimad Itiyoophiyaanotaa fi dhalattoota Itiyoophiyaa biyyoota baha jiddugaleessaa jiraatan waliin mari'achuuf Emmireetota Arabaa Gamtooman daawwachuun isaanii ni yaadatama .
Mirga lammiilee biyyootii kanneen jiraatan kabachiisuuf gaaffiin dhiyaate fudhatama argachuun ni yaadatama .
Itiyoophiyaanonni eeyyama jireenyaa hin qabaatin dhimmichi akka sirratuuf gaafataniit turan .
Waliigalticha hojiirra oolchuufis har'a galmeen Abudaabiitti Imbaasii FDRI fi Qoonsilaa Generaala Duubaayitti eegalameera .
Amma ammaattis dhibbaan kan lakkaa'aman galmaa'aniiru .
Galmichi amma Bitootessa 13,2012 yookin amma baatii Faranjootaa Maarch 22,2020 kan turu ta'a .
Godina Iluu Abbaa Boor aanaa Bureetti Kilaashin kooviin 14 to'atame .
Godina Iluu Abbaa Boor aanaa Bureetti meeshaan waraana seeraan ala daddarba ture Kilaashin kooviin 14 to'atamu poolisiin beeksise .
Ajajaan poolisii aanaa Buree komaandar Taarraqany Asaffaa akka ibsanitti meeshaan waraana kun kan qabame konkolaata minibaasi koodii AM lakkoofsa gabatee 21199 Gambeellaa gara Finfinnee imalaa otuu jiru .
Konkolaachisaan minibaasicha yeroof kan miliqe yoo ta'u, namoonni keessa turan lama to'atamaniiru .
Konkolaachisicha to'annoo jala oolchuuf hordooffiin taasifamaa akka jiru himaniiru .
Sirni sagantaa tajaajila hawaasaa; tola oltummaa biyyaalessaa ifoomsu Dilbata dhufu gaggeeffama .
Sagantichi kan gaggeeffamu Dilbata dhufu Gurraandhala 15, 2012 bakka muummeen ministira Dooktar Abiy Ahimad argamanittidha .
Sirnicha ilaalchisuun Ministeerri Nageenya guyyaa har'aa ibsa laateera .
Dargaggoonni damee ogummaa leenji'aniin bakka garagaraa fi iddoo dhalatanirraa fagaatanii kutaalee biyyattii garagaraatti tajaajila akka kennan ibsamera .
Kanaanis aadaa waliin jireenyaa kan horatanii fi carraan isaan gara hojiitti ittiin galan ni bal'ata jedhameera .
Hanga ammaatti dargaggoonni kuma 100 galmaa'uu fi moojuulli leenjii qophaa'unis ibsamera .
Marsaa jalqabaati kan hirmaatan dargaggoota 2000 ol simachuuf qophiin xumurameera .
Dargaggoota kakaasuuf ambaasaaddarri tola ooltummaa filatameera .
Siistar Zabiidar Zawdee, hojjetaa wangeelaa Yoonaataan Akliiluu , Ustaaz Yaasiin Nuurii fi aadde Filsan Abdullaah ambaasaaddara ta'uun filatamaniiru .
Dargaggoonni bakka adeemanitti deeggarsa hawaasaa bakka barbaachisu hunda ni taajaajilu jedhame .
Haabtaamuu Taklasillaasetu gabaase .
Abbaan taayitaa daandiwwan Itiyoophiyaa giddugala agarsiisa dhaabbii ijaarsise eebbisiise .
Giddugalichi adeemsa seenaa dhaabbatichaa, ga'ee inni biyyaaf buusee fi deemsa baroota keessatti taasise sanadaa fi meeshaan kan of keessatti qabatedha .
Dabalataniis, seenaa dhabbatichaa guutummatti suuraan qindeessun akkasumas dhaabbatichi adeemsa ijaarsa daandii hanga ammatti daandiwwan darbaan bifa fiilmiin seenaa agarsiisus kan haammatedha jedhame .
Fulduratti Itiyoophiyaan damee misooma daandiin bakka ga'uu qabdu mul'atni agarsiisu giddugalicha keessatti hammattameera .
Giddugalichi daawwattootaf banaa ta'e tajaajila akka kennu ragaan abbaa taayitaa daandiwwan Itiyoophiyaarra argame ni muldhisa .
Dooniin baqattoota 91 qabattee imalaa turte galaana meditiraaniyaatti baduun isheen ibsame .
Qarqara liibiyaati ka'uun gara Awurooppaa galuuf dooniin baqattoota Afrikaa 91 feete imalaa turte galaana medetiraaniyaarratti baduu ishee Dhaabbata Mootummoota Gamtoomanitti Ejansiin Baqattootaa fi Kiraaysis Hotlaayn beeksise .
Doonittin Liibiyaa magaala gudditti Tiriipoolii qarqara galaana gara Bahaarra ba'uun kan badde jedhameera .
Odeeffannoon baqattoota badanii tookkoyyu akka hin jirre maatiin baqattoota himaniiru .
Abbaan Taayitaa Daandiiwwanii Itiyoophiyaa waliigaltee ijaarsaa daandiiwwan 4 dhaabbilee ijaarsaa waliin walii mallatteesse .
Daandiiwwan kanneen Birrii biiliyoona 4.8 oliin ijaarramu .
Abbaan taayitichaa waliigalticha kan mallatteesse hojii diizaayinii fi ijaarsa daandii Qoshee â€“ Miixxoo -Waraabee, Gaambeellaa â€“ Abbooboo â€“ Dimaaloot, maqa Gishaniifi .
Dabalataan ijaarsa daandii Gonjii â€“ Qolalaatifi( Qoree Addisaalam) waliigaltichi kan mallattaa'e .
Baqattoonni lammii Itiyoophiyaa 76 Keeniyaadhaa gara biyyaatti deebi'uun ibsame .
Dhaabbata Mootummoota Gamtoomanitti Koomiishiniin Olaanaa Baqattootaa akka ibsetti lammiileen Itiyoophiyaa fedhiidhan gara biyyaatti deebi'an Keeniyaa bakka buufata qubannaa Kaakuumaa keessa warra jiraachaa turanidha .
Baqattootni kanneen gara biyyaatti fedhiidhan kan deebi'an tumsa Dhaabbata Mootummota Gamtoomanitti Koomiishinii Olaanaa Baqattootaa, Dhaabbata Mootummota Gamtoomanitti Eejansii Baqattootaa Mootumma Itiyoophiya fi Keeniyaa waliin ta'uudhani .
Kaleessa gara Itiyoophiyaatti kan deebi'an baqattootni 76 naannoo Soomaaledhaa kan ba'anii fi waggaa kudha lamaaf jireenya baqattummaan kan jiraatan ta'uun ibsameera .
Baqattoota deebi'an keessaa walakkaadhaa ol dubartoota yoo ta'an, ijoollen jireenya baqattummaa keessatti dhalatanii guddatanis jiru .
Fulduratti baqattoonni bakka buufata jireenyaa Kaakuumaa fi Dadaab jiran gara biyyaatti ni deebi'u jedhameera .
Baqattoota kuma 2 fi 281 gara biyyatti deebi'uuf sanadni imalaa kennamaa jirachuun ibsameera .
Kanumaan walqabatee, bakka buufata jireenya baqattoota Kaakuuma 85 akkasumas buufata jireenya baqattoota Dadaab ammoo lammiileen Itiyoophiyaa kuma 2 fi 196f sanadni imalaa qophaa'era jedhame .
Lammiileen Itiyoophiyaa bakka buufata jireenya baqattoota Kaakuuma kuma 10 kan jiran yoo ta'u, bakka buufata jireenya baqattoota Dadaab ammoo kuma 7 waliigalaan lammiileen Itiyoophiyaa kuma 17 ta'an jireenya baqattummaa jalatti akka argaman ragaan ni muldhisa .
Simpooziyeemiin qorannoo bunaa biyyoolessaa Yuunvarsiitii Diillaatti gaggeefamaa jira .
Waltajjichi walta'insa Yuunvarsiitii Diillaa, godina Geediyoo fi Abbaa Taayitaa Bunaa fi Shaayii Itiyoophiyaa waliin walta'uudhan kan qophaa'edha .
Siimpooziyeemicharratti hoggantoonni hojii olaanoo, hoggantoonni yuunivarsitichaa, ogeeyyiin bunaa fi qonnaan bultoonni Geediyoo, Siidamaa, godinaalee Gujii fi aanaa Ammaaroorraa walitti babba'an hirmaachaa jiru .
Pireezedaantiin Yuunvarsiitii Diillaa Dooktar Chiirootaaw Ayyalaa yuunvarsiitin isaanii oomishti bunaa fi gurgurtaan isaa karaa saayinsaawaa ta'een akka hojjetamu tumsaa jiraachuu himan .
Kanumaafis wagga lama dura giddugala qorannoo bunaa hundeessuun damicharratti leenjii garaagaraa keennaa turera jedhan .
Yeroo itti aanuttis yuunvarsiitichi sadarkaa biyyoolessaatti giddu gala qorannoo bunaa ijaaruuf hojjechaa jiraachuu ibsaniiru .
Bakka bu'aa fi gorsaan ministira Ministeera Saayinsii fi Barnoota Olaanoo Dooktar Ishatuu Kabbadaan gama isaanitiin, yuunvarsitichi nananoo oomisha bunaa jiraachun damichaan hojiiilee jajjaboo akka hojjetu carra qabeessa isa taasisa jedhan .
Kanaafis ministeerichi deeggersaa fi hordoffii ni taasisaaf jedhaniiru .
Daayreekterri Abbaa Taayitaa Bunaa fi Shaayii Itiyoophiyaa Dooktar Addunyaa Dabalaan ammoo siimpooziyeemichi oomishnii bunaa qulqullina qabu akka guddaatuuf shoora olaanaa ni qabaata jedhan .
Bakka bu'aan Gamtaa Awurooppaa Doomineeskoo Daaviis, gamtichi hojiilee misooma qonnaarratti Itiyoophiyaa keessatti hojjeechaa jira jedhaniiruu .
Miseensonni Caffee Oromiyaa Piroojaktii Shaggar miidhagsuu daawwatan .
Miseensonni Caffee hojiilee misoomaa masaraa mootummaa fi Piroojaktii Shaggar miidhagsuu daawwataniiru .
Daawwicharratti afyaa'ii Caffee Oromiyaa addee Loomii Badhoo, hoggantuu Waajjira Muummee Ministiraa aadde Dammituu Hambisaa dabalatee, miseensonni Caffichaa Piroojaktoota misoomaa kanneen daawwataniiru .
Hambaalee hawwata tuuriizimiif oolchun, guddina diinagdee biyyaatif murteessaa ta'uun daawwichaan ibnsameera .
Miidhaa kuusaa odeeffannoo dabarsa gaazii uumamaa Ameerikaarratti qaqqabsiifameen, sararri dabarsaa guyyoota lamaaf cufame .
Dhaabbanni Nageenya Biyya Keessaa Ameerikaa akka beeksisetti, miidhaan teeknooloojii kun ergaa iimeeyilii hojjetaa dhaabbatichaatif ergameen kan qaqqabedha .
Qaamoleen miidhaa qaqqabsiisan ergichi kuusaa odeeffannoo akka seenu gochuudhan, sararri dabarsa gaazii uumamaa guyyootii lamaaf hojii akka dhaabu taasifameera .
Yaata'uutii miidhichi yoomi fi sarara kamirratti akka qaqqabsiifame ifaamiti jedhameera .
Dhaabbatichi miidhaa akkanaa qolachuuf waan hin qophoofnef, guutummaan osoo hin taane gariin miidhaa cimaan irra ga'eera .
Qaamoleen miidhaa qaqqabsiisan ragaalee burjaajjii dhugaa fakkaatan dabarsaa turaniiru .
Yeroo dhiyoodhaa asitti miidhaan akkanaa Ameerikaatti irra deddeebi'amaa jira .
Siidaan yaadannoo hoji gaggeessaa Piroojaktii Hidha Haaromsaa Injiinar Simmanyaw Baqqalaa ebbifame .
Bakka buutonni dhaabbilee addaddaa fi maatin Injiinar Simmanyaw Baqqalaa abaaboo kaa'aniiru .
Siidicha kan ijaarsise Humna Elektiriika Itiyoophiyaati jedhameera .
Siidaan yaadannoo kun iddoo awwaalcha isaanii Sillaasetti ijaarrame .
Ogeessi saayinsii kompiwutaraa Laarii Teesilar waggaa 74tti  boqote .
Dhaabbata Zeerooks jedhamu lafa Tesilar jiruu isaa yeroo dheeraa dabarse ergaan gaddaa darbaafii jira .
Dhaabbatichi, "kalaqaan â€˜cut,copy fi paste fi Find fi replace', qorataa Zeerooks ture," "hojiin keenyi guyyuu akka salphatu kan godhe isa," jechuun fuula Twiitarii irratti katabeera .
Teesilar Niiwuyoork Birooniks jedhamu bara 1945tti dhalate, barnootasaa Kaalifoorniyaa Yuunvaarsiitii Istaanforditti barate .
Erga yuunvaarsiitii irraa eeebbifamee sirna kompiitaraa fayyadamaaf salphaa akka tahutti hojjetaa ture .
Dhaabota teeknooloojii gurguddoodhaaf hojjeteera .
Teesilar " Cut, copy fi paste," isa namoonni waan barreefame maxxanfame muranii iddoo biraatti maxxansan irraa yaada fudhatee hojjete .
Laarii Teesilar kompiwutara fayyadamuun salphaa tahuu qaba jedhee amana ture .
Naannoo Oromiyaa godina Gujii Dhihaa aanaa Dugdaa Daawaatti baalli sammuu nama hadoochu kuntaalli 59 ta'atameera .
Godinichatti itti gafatamaan qajeelcha pooliisi ittisa yakkaa komaandar Addaamuu Abaataa Faanaa brooksating koorpooreetti akka himanitti, aanaa Dugdaa Daawaatti ballii sammuu nama hadochuu kuntaalli 59 to'atameera jedhaniiru .
Baalli sammuu nama hadoochuu kun konkoolataa fe'uumsaa irratti fe'amuun Shaashamanneerra gara Mooyaleettii osoo imalaa jiru eeruu uummatan to'atameera .
Ballii sammuu nama hadoochuu kun baatii takkatti yeroo lamaaf to'atamuu kan ibsaan koomandarichi, sosochiin kontirobaandii naannichaatti mul'atan to'aachuuf xiyyeeffannoo hojjetama jiraachuu himaniiru .
Godina Shawaa Lixaa Aanaa Iluu Galaanitti Kontobaandiin Zayita Nyaataa abbaa litira 20 baay'inni isaa 520 qaama nageenya Aanichaan to'annoo jala Ooleera .
Aanichatti kontorbaandii daldala seeraan alaa to'achuuf xiyyeeffannoon hojiin hojjetamaa jiruun guyyaa kaleessa Gurraandhala 8, 2012 halkan keessaa Sa'aa 9:30 konkolaataa FSR lakk. gabatee isaa 91962 A.A ta'e zayita nyaataa abbaa litira 20 baay'inni isaa 520 ta'e eeruu hawaasni poolissii aanichaatiif kenneen magaala Ijaajji naannoo Gabaa Roobii keessatti utuu buusuuf jiruu konkolaachisaa fi garagaaraa isaa waliin to'atameera .
Abbaa adeemsa hojii nageenya naannoo mirkaneessa aanaa Iluu Galaan Kan ta'an, Saajiin Margaa Tafarraa akka Jedhanitti , Aanichatti xiyyeeffannoo daladala seeraan alaa to'achuuf poliisiin aanicha sochii taasiseen bu'aa argameera .
Kontorbaandiin zayita nyaataa abbaa litira 20,baay'inni isaa 520 ta'u qarshiidhaan yoo tilmaamamu gara kuma 200f kuma 40 fi 853 ta'u himuun torbee lamaan darbe keessatti kaka'umsa miseensa poolisii aanichaa fi eeruu hawaasaatiin hojii hojjetameen sukkaara kumtalaa 50 fi zayita nyaataa abba litira 20 baay'inni isaa 820 to'anna jala oolchuu isaani himuun ,daldalli seeraan alaan qabame kunis gurguramee misooma aanichaaf ooleera jedhaniiru saajin Margaan .
Itti dabaluun hawaasni aanaa keenyaa daldala seeraan alaa irratti qabsaa'uun warreen otoo hin hojjetii karaa qaxxamuuran sooromuu barbaadan qaama nageenya sadarkaa jiran waliin ta'uun hojjechuu hojii seera qabeesa waan mootumman beekuu fi ummanniis ta'ee mootummaan galii irraa argatu seera qabeessan hojjechuu qaba jedhaniiru .
Waajjira Dhimmoota Kominikeeshiinii Mootummaa Aanaa Iluu Galaantu gabaase .
Sababa rakkoo nageenya daandiiwwaniif balaa tiraafika qaqqabuu hir'isu dandeessisu gamaaggamni gaggeefama jiraachu Ministeerri Geejjibaa beeksise .
Gamaaggamichi naannoolee garagaraatti kan argaman daandiwwan dheerinaa kiilo meetira kuma 2 qaban irratti gaggeeffama jira .
Gamaggaamichaan daandiiwwan balaaf saaxilamoo dheerinaa kiilo meetira 500 adda ba'aniiru .
Ministerichaattii ogeessii olaanaan waajjiiraa nageenyaa daandii biyyooleessaa obboo Xilaahuun Galataa akka himanittii, hanqina daandiiwwan kanneen foyyeessuuf leenjii ogeessootaa keennama jira jedhan .
Gamaaggamni fi leenjiichi dhaabbaata idil addunya Ispeen Eepitisa waliin gaggeefama jira .
Tigist Abirhaamtu gabasee .
Daa'ima haadha manaa isaa duraarraa godhateef guddisa hin kaffalu jechuun Doolaara Kanaadaa miiliyoona 1 gubuu isaa mana murtii kan beeksise daldalaan lammii Kanaadaa gochi isaa ijoo dubbii ta'eera .
Jiraataa Otowaaw kan ta'e namni Bruus Makuunviilee jedhamu tilamaaman Doolaara Kanaadaa kuma dhibba 7 fi kuma 50 ta'u herreega baankii garagaraa 6 irraa baasii taasisuun isaa ibsameera .
Namni kun Fulbaanaa 23,bara Faranjootaa 2019 Doolaara Kanaadaa kuma dhibba 7 fi kuma 43, Muddee 15 ammoo Doolaara Kanaadaa kuma dhibba 2 fi kuma 96 gubuu isaa mana murtiitti dhiyaate abbootii seeratti himeera .
Namni kun kanaan dura nama gocha akkasiin hin beekkamne, nama hojii daldalaan waggaa 31 dabarseedha jedhameera .
Maallaqicha gubuu isaa viidiyoon waraabbamee fi suurri ragaaf dhiyaateera .
Abbaan seeraa mana murtii olaanaa Keeviin Filiippis gochicha amanuun baayy'ee nama rakkisa jechuun murtii cimaan akka isa eeggatu himaniiru .
Bulchiinsa magaalaa Finfinneetti daandiin tajaajila geejjibaa motora maleeyyii Labuu â€“ Jamoo hojii eegale .
Ijaaramuun daandii kana tajaajila motora maleeyyii magaalattii keessatti jiraattoonni tokko tokko akka itti fayyadamaniif yaadameeti ta'uu hogganaan biiroo gejjibaa bulchiinsa magaalaa Finfinnee obbo Sixootaa Akaalee himaniiru .
Yeroo dhiyootti daandiin Qaalitti â€“ Tullu Diimtuu kiiloo meetra 11 fi haaluma walfakkatuun daandiin Garmeentii â€“ Jamoo kiiloo meetra 4 tajaajila ni eegala jedhaniiru .
Naannoo Abinatii fi Istadiyoomitti bakki shaakkalli biskileetii hojjetamaa jiraachu ibsaniiru .
Meeshaaleen Kontiroobaandii Birrii miiliyoona 8.9tti tilmaammamu too'atameera .
Guyyoota shanan darban keessaatti meeshaaleen kontiroobaandii Birrii miiliyoona 8 fi miliyoona dhibba 943 fi 420 tti tilmaammamu too'atamuu Ministeerri Galiiwwanii beeksiseera .
Meeshaaleen too'annoo jala oolaan kunneenis faaya meetii, meeshaalee elektirooniksii, bilbiloota, zayta nyaataa, uffataalee fi konkolaattoota dabalatee kanneen biroon ta'atamaniiru .
Meeshaaleen kunneen Buufata Xiyyaaraa Idil Addunyaa Boolee, Dirree Daawaa, Adaamaa, Mooyaalee, Mojoo, Baahir Daar, Jigjigaa fi buufatalee too'annoo garagaraatti qabamuu isaa Ministeerichi beeksiseera .
Hojjettoonni Intelejeensii ittisa kontiroobaandii, poolisiin naannoo fi Federaala akkasumas deeggersa fi eeruu ummataan to'atamuu ragaan Ministeera Galiiwwaniirraa arganne ni mul'isa .
Ijaarsa masgiidota Mooxaatti gubatanii fi lammiilee qabeenyi jalaa barbadaa'e deeggaruuf Birrii miiliyoonni 209 walitti qabameera .
Pireezedaantiin Mana Maree Waliigalaa Dhimma Islaamummaa Itiyoophiyaa Muuftii Hajii Umar Idriis deeggarsa taasifameef galateeffataniiru .
Sagantaa deeggarsa walitti qabuu Amajjii 22,2012 eegalee gaggeeffameen Birriin miiliyoonni 209 walitti qabamuus ibsaniiru .
Maallaqa eerameen ala meeshaaleen addaddaa Birrii kuma 700 sassaabbameera .
Deeggarsicharratti hawaasa Musliimatiin ala hordoftoonni amantaa biroos hirmaachuu ibsaniiru preezdaantichi .
Maallaqni biyyoota alaatti sassaabbame dabalataan kan jiru yammuu ta'u, innis amma Gurraandhala 24,2012tti galii ni ta'a jedhan .
Sagantaa galii walitti qabuu xumurameen, karoorri qabame Birrii miiliyoona 200 ture .
Kan sassaabbame garuu karooraa oli jedhaniiru .
Artiist Jambaree Balaay boqate .
Artiist Jambaree Balaay waggoota 40 oliif artiistummaan tajaajileera .
Artiistichi naannoo Amaaraa Goojjaamitti bara 1933 kan dhalate yammuu ta'u, abbaa durboota lamaa fi dhiirota afurii ture .
Bara 1949 amma 1953tti Waldaa Hagar Fiqir yeroo sanaa, Tiyaatira Hagar Fiqir ammaa, 1953 amma 1988 Tiyaatira Biyyoolessaatti taatummaan hojjechaa tureera .
Tiyaatirootaa fi taphoota waltajjii, diraamaa raadiyoo fi televiizhinii hedduurratti hirmaachuun tajajailaa tureera .
Dhukkubsatee deeggarsa yaalaa argachaa turus umrii isaa waggaa 79ffaatti boqateera .
Finfinneetti sararri geejibaa mootora maleeyyii kiilo meetirri 100 diriirfamuufi .
Eejansiin Maanaajimantii Tiraafikaa Magaalaa Finfinnee akka beeksisetti, waggoottan kurnan itti aananitti sararri geejibaa mootora maleeyyii kiilo meetira 100 uwwisu ijaarramuufi .
Sararri geejibichaa diinagdee, fayyaa fi sochii geejibaa mijataa taasisuuf gargaara jedhameera .
Kanaan dura Piroojaktichi abbaa dhabuu fi raawwiirratti rakkoon mudachuudhan harkifateera .
Itti aanaan daayreektara olaanaa eejansichaa Injiinar Sammaraa Jilaaluun, Dilbataa kaasee tajajailli biskileetii mootora maleeyyii Jammoodhaa amma Labuutti hojiirra ni oola jedhan .
Tajajailichi Tullu Diimtuu â€“ Qaallittii, Haaylee Gaarmant â€“ Jammoos dhiyeenya ni eegala .
Jiraattota magaalaa Finfinnee keessaa %54 lafoodha .
%31 tajajaila geejibaa ummataa, %15 ammoo konkolaattota manaa fayyadamu .
Finfinnee, Gurraandhala 4, 2012 (FBC) â€“Bulchiinsa magaalaa Roobeetti ijaarsi Piroojaktii bishaan dhugaatii Birrii miiliyoona dhibba 5 fi miiliyoona 97 hojjetamaa jira .
Ijaarsi Piroojaktichaas ganda Hora Booqaatti hojjetamuu eegaleera .
Piroojaktiin kun hirmaannaa ummataa fi deeggarsa Baankii Addunyaatin hojjetama .
Akka odeeffannoo Waajjira Dhimmoota Koominikeeshinii Magaalaa Roobeetti Piroojaktichi waggaa tokkoo fi walakkaatti kan xumuramu ta'a .
Jiraataan magaalaa Baahir Daar kennaa lootarii hiriyaa isaarraa argateen, abbaa carraa Birrii miiliyoona 1 ta'e .
Dargaggoo Ayyaaleew Xilaahuun gurgurtaa huccuutin jiraata .
Hiriyaan isaa guyyaa tokko galgala tikkeetii lootarii Liyyuu guutuu Birrii 40n bituun, lamaan isaa akka kenneef hima .
Kennaa kanaanis carraa 4ffaatin badhaafamaa Birrii miiliyoona 1 ta'eera .
Itiyoophiyaatti anniisaa haara'u hanga bara Faranjootaa 2025tti waliin ga'uuf Doolaarri Ameerikaa biiliyoonni 6.5 kana barbaachisu ta'uu Ministeerri Bishaan, Jallisii fi Iinarjii beeksise .
Ministeerichi Baankii Addunyaa, gamtaa Awurooppaa fi dhaabbilee deeggartoota misoomaa waliin haala deeggarsa maallaqaarratti marii taasisaa jira .
Hanga bara 2025tti anniisaa haara'u waliin ga'uuf hojjetamaa jiraachuu marii kanarratti beeksiseera .
Itiyoophiyaatti anniisaan haara'u bara 1998 irraa eegalee magaaloota naannoolee keessatti kan jalqabe yoo ta'u, yeroo ammaa magaaloonni baadiyyaa kumni 7 ol fayyadamoo anniisaa kanaa ta'uun ibsameera .
Bara 2025tti anniisaa haara'u guutuu biyyattiitti waliin ga'uuf Doolaarri biiliyoonni 6.5 kan barbaachisu ta'uu Ministir deettaan Ministeera Bishaan, Jallisii fi Iinarjii Dooktar Fireehiyiwat Waldahannaan dubbataniiru .
Itiyoophiyaan humna elektirikaa akka oomishtuu fi fayyadamoo akka taatuuf dhiyeessiin humnaa ga'aa ta'ee akka jiraatuuf qoodni damee dhuunfaa adda duree ta'uu qaba jedhan .
Marii kanarratti hoggantoonni humna elektirikaa naannoolee fi deeggartoonni misoomaa hirmaataa jiru .
Dhiyeessiin anniisaa haara'uu guddina diinagdee magaaloota baadiyyaaf shoora olaanaa qaba jedhameera .
Sisaay Geetinnatitu gabaase .
Balaan konkolaataa lubbuu fi qaama hir'isuun beekama .
Faallaa kanaan lammiin Poolaand agartuunisaa banameefira .
Namichi dhuunfaa kun waggoota hedduuf ifaa xiqqoo xiqqoo ijasaa mirgaatin argaa tureen alatti, agartuu ijasaa gutummaatti dhabeet ture .
Osoo akkanaan jiruu taatee guyyaa tokko isa mudateen ogeeyyota fayyaatti raajii uumera .
Jaanuus Gooraaj namichi jedhamu guyyaa tokko daandii qaxxaamuruuf wayita jedhutti konkolaataa waliin walitti bu'uun miidhaan randasaarra ga'uun hoospitaala seena .
Hoospitaalatti torbee lamaaf wallaansa baqaqsanii yaaluu hordofuun dabarseera .
Turtii isaa hoospitaalatiin guyyaa dhumaarratti agartuun ijasaa banamuun namootaa fi wantoota naannoo isaatti argamu arguu jalqabe .
Dhimmichi haaraa kan itti ta'e namichi waan arge hunda ogeeyyota fayyaatti hime .
Ogeeyyonnis sirnaan arguu fi agartuun isaa banamuu mirkaneessaniiru .
Namichi dhunfaa agartuun ijasaa guutummaatti arguu danda'e, wallaansasaa xumuruun hoospitaalicha keessatti hojii eegumsaatin mindeeffameera .
Ogeeyyonni fayyaa gama isaanitiin agartuun ija namichaa deebi'uufiin balicha walin walitti dhufeenya kan hin qabne ta'uu ibsaniiru .
Tariitii wayita wallaanamaa turetti qoricha dhiigni akka hin ititneef ittisuu fi qorichoota garagaraa inni fudhataa tureen banamuu ijasaaf sababa ta'uu hin hafu jedhaniiru .
Soomaaliyaa Kaaba Bahaatti yakkamtoonni shamarree umurii waggaa 12 dirqiin gudeeduun lubbuu dabarsan  adabbii du'aan adabaman .
Baatii Gurraandhala bara Faranjootaa 2019 ture gochichi kan raawwatame .
Lammiileen biyyattii yakkicha hammeessanii kan morman yoo ta'u, shakkamtoonni 10 to'annoo jala oolanii turan .
Dhimmicha hordofaa kan ture manni murtii biyyattii shakkamtoota kanneen keessaa 3 yakkamtoota ta'uu isaanii mirkaneessuun adabbii du'aa itti murteessera .
Bu'aa qorannaa "DAN" irratti hundaa'uun murteen kun darbuu himameera .
Haaluma kanaan yakkamtoota ta'uu kanneen mirkanaa'an keessaa namoonni lama guyyaa kaleessaa  addabaabayii magaalaa Boosaasoorratti rasaasan ajjeefamaniiru .
Yeroo dhiyoo as Soomaliyaatti yakki gudeeddii fi koorniyaa haalaan babal'aa dhufuutu himamaa jira .
Murtoon kunis dhiibbaa dubartoota irra ga'aa jiru hambisuuf murtoo barsiiisadha jedhameera .
Moozaanbikitti mana Amantaa keessaatti balaa bakakkaa qaqqabeen lubbuun namoota 9 darbu himameera .
Giddugala Moozanbiki bulchiinsa Chiree fi Moorrambalatti bala bakakkaa mana amantaa keessaatti qaqqabeen namoonni sagal yoo du'an, 5n ammoo mada'aniiru .
Miidhamtoonni balaa irraa ga'e mana amantaa keessatti yeroo waqeeffata jiraan ta'uu bulchinsi naannichaa Peedroo Saapangee himaniiru .
Akka ibsa hooggansa sodaa balaa biyyaalessa Moozanbikitti, bulchiinsa Naazaa fi Taayaboo keessaatti  jimaata darbe balaa ummameen namoonni 14 mada'uu ibsaniiru Moozambikitti baatii Onkololeessa darbee irraa eegalee robaa yeroo malee robuun balaa bakakkaan fi obomboleessa hamaan namoonni hedduun du'aniiru .
Daa'ima haadha manaa isaa duraarraa godhateef guddisa hin kaffalu jechuun Doolaara Kanaadaa miiliyoona 1 gubuu isaa mana murtii kan beeksise daldalaan lammii Kanaadaa gochi isaa ijoo dubbii ta'eera .
Jiraataa Otowaaw kan ta'e namni Bruus Makuunviilee jedhamu tilamaaman Doolaara Kanaadaa kuma dhibba 7 fi kuma 50 ta'u herreega baankii garagaraa 6 irraa baasii taasisuun isaa ibsameera .
Namni kun Fulbaanaa 23,bara Faranjootaa 2019 Doolaara Kanaadaa kuma dhibba 7 fi kuma 43, Muddee 15 ammoo Doolaara Kanaadaa kuma dhibba 2 fi kuma 96 gubuu isaa mana murtiitti dhiyaate abbootii seeratti himeera .
Namni kun kanaan dura nama gocha akkasiin hin beekkamne, nama hojii daldalaan waggaa 31 dabarseedha jedhameera .
Maallaqicha gubuu isaa viidiyoon waraabbamee fi suurri ragaaf dhiyaateera .
Abbaan seeraa mana murtii olaanaa Keeviin Filiippis gochicha amanuun baayy'ee nama rakkisa jechuun murtii cimaan akka isa eeggatu himaniiru .
Leenjiin balaa ibiddaa paarkiiwwan biyyaalessaarra ga'u ittisuu dandeessisu kennamuu eegaleera .
Balaa ibiddaa paarkiiwwan biyyaalessaarra ga'u dursanii ittisuuf leenjiin guyyootii 11 magaalaa Goondaritti taa'amaa jira .
Abbaa Taayitaa Eegumsaa fi Misooma Bineensota Itiyoophiyaa, Dhaabbata Mootummoota Gamtoomanitti Dhaabbanni Barnootaa, Saayinsii fi Aadaa fi tumsitoota misoomaa kanneen biroo waliin qindaa'uun taa'amaa jira .
Leenjichi sodaa guddaa paarkiiwwan biyyaalessaa kan ta'e balaa ibiddaa ittisuuf ijaarsa dandeettii cimsuufi jedhameera .
Naayjeeriyaatti miidhaa qaama hidhateen qaqqabsiifameen lubbuun namoota 30 darbe .
Kaaba baha Naayjeeriyaa bulchiinsa Burnootti miidhaa qamni hidhate qaqqabsiisen lubbuun namoota 30 darbuu anga'oonni naannichaa ibsan .
Kanarra kan darbe qaamni hidhate kun daa'immanii fi dubartoota lakkoofsi isaanii hin beekkamne butee fudhachuun isaa himameera .
Dubbi himaan bulchiinsa Burnoo Ahimad Abduraahiman Bundiin gareen hidhatee naannicha keessa socho'u lubbuu namootaa haala sukkaneessaan ajjeesurra darbee qabeenyarra miidhaa cimaa qaqqabsiisaa jiraachuu himaniiru .
Miidhaa kanaanis konkolaattota 30 olii fi manneen jireenyaa hedduun barbadaa'uu ibsaniiru .
Miidhaa qaqqabe kanaaf qaamni itti gaafatamummaa fudhate jiraachuu dhabuu gabaasichi ibseera .
Kaaba baha Naayjeeriyaatti qaamni hidhate waggaa kudhan keessatti miidhaa raawwateen lubbuun namoota kuma 36 yoo darbu, lammiileen miiliyoona 2 ol ammoo qe'ee fi qabeenya isaanirra buqqa'aniiru .
Weerara lafaa seeraan alaa ittisuuf qabiinsa ragaa ammaayyeessaa jiraachuu bulchiinsi magaalaa Finfinnee beeksiseera .
Hojimaata badaa bulchiinsa lafaan walqabatee mul'ate ilaalchisee Koomiishiniin Naamusaa fi Farra Maalaammaltummaa Federaalaa qaamolee dhimmi ilaalu waliin marii taasiseera .
Marii taasisan keessatti ka'umsi weerara lafa seeraan alaa baay'inni uummataa dabaluu, hoji dhabdummaan baay'achuu, rakkoo mana jireenyaa fi daangaan magaalootaa ifatti beekamuu dhabuun akka rakkoo guddaatti ka'eera .
Marii kanarratti bulchitoonni bulchiinsa kutaalee magaalaa fi dhaabbileen dhimmi ilaallatu argamuun rakkoo weerara lafa seeraan alaa magaalaa Finfinnee haala kamiin furuun akka danda'amurratti marii gaggeessaniiru .
Naannon Gaambeellaa sa'aa hojii jijjiire .
Waqtiin isaa ho'a ta'uu isaarraa kan ka'e Manni Maree Naannoo Gaambeellaa yeroo hojii geeddaruusaa ifoomsera .
Jijjiirraan sa'aa hojii naannichaa Gurraandhala 1,2012 kaasee baatii 3f kan turudha .
Haaluma kanaan jijjiirraan sa'aa kaa'ame ganama sa'aa 1:00 hanga 5:30, waaree booda sa'aa 10:00 amma 12:30 ta'uusaa beeksiseera .
Ho'inni; guyyaa digrii seeliishiyeesii 39 â€“ 40.4, halkan ammoo digrii seeliishiyasii 21 â€“ 23 ga'a jedhameera .
Bara baajataa kanatti baatii Caamsaa keessa magaalonni 12 fayyadamoo tajaajila waliinga'iinsa humna elektiriikaa akka ta'an Tajaajilli Elektiriikaa Itiyoophiyaa beeksise .
Akka ragaan mul'isutti Itiyoophiyaatti waliinga'iinsi humna elektiriikaa fi uwwisni isaa %40 qofadha .
Kanneen keessaayis %33 kan ta'an tajaajila kuusaa elektiriikaa irraa kan argatan yoo ta'u, %11 kan ta'an ammoo tajaajila humna haaromsaarraa ni argatu jedhameera .
Tajaajilli elektirikaa Itiyoophiyaa tajaajilasaa waliinga'uu fi hawaasni biyyattii kutaa garagaraa keessa jiraatu hundi fayyadamoo akka ta'uuf sagantaa riifikeeshinii elektiriikaa qopheessuun hojjechaa jira .
Sagantaa qophaa'e kanaan magaaloonni 12 humna ifaa hin arganne akka araganiif bara darbeerraa eegalee hojjechaa jiraachuu dhaabbatichi beeksiseera .
Hojiin waliinga'iinsa humnaa magaalota 12 kun wayita ammaa xumuramaa jiraachuu hoji gaggeessaa olaanaan Tajaajila Elektiriikaa Itiyoophiyaa obbo Shifarraaw Taliilaa Faanaa Broodkaastiing Koorpreetitti himaniiru .
Magaalota baatii Caamsaa keessaa tajaajila humna elektiriikaa fayyadamoo ta'an keessaa kan naannoo Oromiyaa 3, naannoo Amaaraa 2, naannoo Tigraay 1, akkasumas naannoo Kibbaatti ammoo magaalonni 2 keessatti ni argamu jedhameera .
Magaalonni kunneen humna elektiriikaan fayyadamoo kan hin taane yoo ta'an, baatii Caamsaatti abbootiin warraa kumni 70 ta'an fayyadamoo ni ta'u jechuun obbo Shifarraaw ibsaniiru .
Tajaajila waliinga'insa humna elektiriikaa kana hojjechiisuuf Doolaarri Ameerika miiliyoonni 8 baasii ta'uu himaniiru .
Magaalota 25 fayyadamoo tajaajila humna elektiriikaa taasisuuf hojjetamaa kan jiru yoo ta'u, hojiin dizaayinii fi caalbaasii hojjetamuun Baankii Misoomaa Afrikaaf ergameera jedhan obbo Shifarraaw .
Hojiin yeroo itti aanu keessa hojjetaman kunneen baatii 6 keessatti Doolaara Ameerikaa miiliyoona 25 kan hojjetaman ta'uu ibsaniiru .
Zufaan Kaasaahuuntu gabaase .
Fooramiin bishaan magaalotaa biyyaalessaa 13ffaan Walaayittaa magaalaa Sooddootti akka gaggeeffamu ibsame .
Fooramichi mata duree â€˜Of cimsuun tajaajila bishaanii fi saaniteeshinii magaalota Itiyoophiyaa waliin ga'uu' jedhuun akka gaggeeffamu bekameera .
Fooramicha Gurraandhala 9-10, 2012 gaggeessuuf qophiin xumuramuu dhaabbanni tajaajila bishaanii fi dhangala'oo magaalichaa beeksiseera .
Hoji gaggeessaan Waajjira Bishaanii fi Dhangala'oo Magaalaa Sooddoo obbo Haabtaamuu Faantaan akka ibsanitti qopheessummaa magaalichaatin fooramii gaggeeffamuuf qophiin barbaachiisu xumuramuu himaniiru .
Fooramii bishaanii magaalotaa biyyaalessaa 13ffaa kanarratti hirmaattonni kuma 1 ol akka argaman ni eegama .
Miisisiippitti balaa ibiddaa qaqqabeen maatii tokko keessaa lubbuun namoota 6 darbuun dhaga'ameera .
Qondaaltonni biyyattii, balaa ibiddaa mudateen haatii, ijoolleen ishee 6 fi daa'ima ganna takkaa dabalatee mana tokko keessatti du'uu isaanii ibsaniiru  .
Balaa ibiddaa qaqqabeen miseensa maatii keessaa kan lubbuun hafe abbaa warraa qofadha .
Sababni ka'umsa balichaa qoratamaa jiraachuunis himameera .
Manni balaa ibbiddaaf saaxilame magaalaa Kiliintan keessatti argamu kun Jaaksan irraa fageenya kiilo meetira 16 irratti argama jedhameera .
Haati ijoollee balaa kanaan miidhamte umrii waggaa 33 barsiistuu mana barnootaa sadarkaa tokkoffaa turte .
Balaa kanaan haati ijoollee ishee dhiirota afurii fi intala ganna 1 faana lubbuun darbuu qondaaltonni biyyichaa ibsaniiru .
Bulchiinsi magaalichaa fuula Feesbuukii isaarratti guyyaa gaddaa onnee cabse jechuun maxxanseera .
Fiilmiin Kooriyaa Kibbaa "Parasite" jedhamu badhaasa Ooskaar bara Faranjootaa 2020 injifachuun seenaa galmeessise .
Seenaa badhaasa Ooskaarii kan waggoota 92 keessatti fiilmiin Afaan Ingiliziin ala hojjetame badhaasa kana yoo injifatu kun yeroo duraatifi .
Fiilmiin koomeedii dhimmoota hawaasummaa irratti bu'urueffate kun fiilmii "Ford v Ferrari, The Irishman, Jojo Rabbit, Joker" caaluun mo'ate .
Daayreektarri fiilmii kanaa Boong Joon hoo daayreektara cimaa badhaasa Ooskaar 92ffaa mo'ate ta'eera .
Fiilmichi ramaddii fiilmii idil addunyaa "Best International feature" jedhuunis kan injifate yoo ta'u, walumaagalatti badhaasawwan 4 injifateera .
Muummee ministiraa Dooktar Abiy Ahimad dureewwaniif affeerraa irbaata kabajaa taasisan .
Affeerraa irbaataa kanarratti hoggantoonni biyyootaa, dhaabbilee fi bakka buutota addaddaa yaa'ii dureewwan Gamtaa Afrikaa 33ffaarratti hirmaachaa jiran argamaniiru .
Affeerraan irbaataa kunis Paarkii Tokkummaatti gaggeeffameera .
Kitaabni jalqabaa dubartoota Afrikaa nageenyaaf gumaacha olaanaa gumaachaniif beekkamtii laatu eebbifame .
Kitaabichi barreessaa olaanaa dhaabbata mootummoota gamtoomanii Antooniyoo Guteereezii fi itti aanaa dura taa'aa komishiini gamtaa Afrikaa Koorteey Toomaasiin ifatti eebbifameera .
Gamtaan Afrikaa fi dhaabbanni mootummoota gamtoomanii waliin ta'uun kan maxxansiisaan yoo ta'u, mata duree â€˜dubartiin nageenyaaf kaate, imala waggoota 20' jedhuun maxxanfame .
Murtee manni maree nageenyaa dhaabbata mootummoota gamtoomanii bara Faranjootaa 2000 raggasise waggaa 20ffaa yaadachuuf kan maxxanfameedha jedhame .
Yaadni murtee kun dubartoota sadarkaa idil addunyaatti nageenyaa fi tasgabbiif gumaacha taasisaniif beekkamtii laachuu fi eeggumsa barbaachisuu akka godhamuuf seera ba'e ture .
Seenaan barreeffame dubartoota Afrikaa nageenya kabachiisuu fi ijaarsa nageenyaarratti hojjechaa jiraniif hamiilee fi ciminaan akka hojjetaniif kan jajjabeessudha jedhame .
Sirna eebbaa kanarratti hoggantoonni biyyoota Afrikaa, dippiloomaatoonni, deeggartoonni misoomaa fi keessummoonni kabajaa waamichi godhameef argamaniiru .
Muummeen Ministiraa Kaanaadaa Jastiin Truudoon dubartoota Itiyoophiyaa hojii uumaan waliin martaniru .
Hojii uumuu fi lakkoofsa dubartoota hojii kalaqanii dabaluun haala danda'amuu fi dhimmoota biroorratti mari'ataniiru .
Muummeen Ministirichaa dubartoonni gara hoggansaa fi hojii kalaquutti yeroo dhufan gufuuwwan mudatan haala kamiin hiikuun akka danda'amu muuxxaannoo Kaanaadaan qabdu ibsaniiru .
Akkasumas hojii dhabdoota hi'r'suuf maal gochuun akka barbaachisurratti waliin mari'ataniiru .
Itiyoophiyaan Muuxxaannoo carraa hojii uumuu fi kalaqa teeknooloojii hedduu Kaanaadaarraa qooddachuu ishee himaniiru .
Jastiin Truudoon jijjiirrama hundagaleessa yeroo ammaa Itiyoophiyaan agarsiisaa jirtu dinqisiifachuun, hoggansa jiru irraa abdii akka qaban ibsaniiru .
Kaabineen Kaanaadaa walakkaanii ol dubartoota ta'uun kan yaadatamuudha .
Mattaagas Ayyelinyitu gabaase .
Godina Gujii aanaa Waadaraatti balaa konkoltaataa mudateen horiirra miidhaan qaqqabeera .
Balaa guyyaa kaleessaa qaqqabe kanaan horiin nama dhuunfa 19 battalumatti yoo du'an,loon 14 irra ammoo miidhaa cimaan qaqqabeera .
Akka ragaan waajjira dhimmoota kominiikeeshinii mootummaa aanaa Waadaraarra argame mul'isutti konkolaataan fe'iinsaa Waadaraa irraa gara magaalaa Nagellee imalaa ture miidhaa kana qaqqabsiisuu isaa himameera .
Rakkoon ka'umsa balichaas ariitii seeraan alaan konkolaachisuu akka ta'e himameera .
Finfinnee, Amajjii 30, 2012 (FBC) â€“ Balaa konkolaataa Dirree Dhawaa naannoo Laas Deereetti qaqqabeen lubbuun namoota 16 darbeera .
Namoota lubbuun darbe dabalaatan namoota 5 irra miidhaa cimaan yoo ga'u, namoota 7 irra ammoo miidhaan qaamaa salphaan ga'eera .
Balaa kanaan miidhaa lubbuu fi qaama namaarra ga'e cinaatti qabeenyi barbaada'uun himameera .
Balicha kan qaqqabsiise konkolaataa minibaasi 3 fi konkolaata tiraakara 2 ta'u ibsameera .
Jaappaanitti konkolaataa fe'umsaa guddaarraa masjiinni hojjetameera .
Masjiidni socho'aa jedhamee waamamu kun baldhina iIskuweer meetirii 48 yoo ta'u, ulaan duuba konkolaaticha kutaa kadhannaati .
Masjiinni socho'aan kun Musliimota olompiikii addunyaa Tookiyootti bara Faranjootaa 2020 kana keessa gaggeeffamu irratti hirmaattotaaf iddoo salaataa qulqulluu fi nageenyisaa eegame dhiyeessuuf ni gargaara .
Jaappaan keessa masjiidota 105 jira; yaata'uutii walirraa hiixuu fi magaalichaan ala jiraachuu isaanitiin masjiidni socho'aan kun dhiyeenyatti hojjetamuun barbaachiseera .
Tookiyoon hirmaattota dorgommichaatif wantoota barbaachisoo dhiyeessuuf hojjechaa jiraachuu beeksisteetti .
Haaromsi masaraa mootii Abbaa Jifaar %26 ga'uu Abbaan Taayitaa Eegumsaa fi Qorannoo Hambaa beeksise .
Masarichi kan ijaarramee waggaa 140 dura .
Haaromsi eegalame amma %26rra ga'uu Abbaan Taayitaa Eegumsaa fi Qorannoo Hambaa beeksiseera .
Abbaa taayitichaatti itti aanaa daayreektara olaanaa gargaaraa proofeesaraa Ababaaw Ayyaaleew Piroojaktiin haaromsichaa baatii Fulbaanaarra eegaluusaa ibsaniiru .
Haaromsicharratti Imbaasiin Ameerikaa, Biiroon Aadaa fi Tuuriizimii Oromoyaa akkasumas Waajjirri Aadaa fi Tuuriizimii Bulchiinsa Magaalaa Jimmaa qindoominaan hojjechaa jiru .
Hanga ammaatti mootummaatti haaromsichaa fi qorannoo isaa dabalatee Birrii miiliyoona 2.8 baasii taasisuus himaniiru .
Imbaasiin Ameerikaa ogeeyyota alaa dhufaniif kan oolu deeggarsa Doolara Ameerikaa kuma 200 taasisuu ibsaniiru .
Abbaan taayitichaa haaromsichi kan eegale gama masaraa mootii isa guddaa otuu hin taane, miidhaa hedduun irra ga'ee kan ture mana jireeenya dubartootaarrati jedhan .
Lafaa fi dhaaba mana tokkorraa kan hafe hojiin isaa xumuramuu EBCn dubbisiisera .
Yeroo ammaa kana baaxii isaatu hojjetamaa jira .
Bara kana hanga baatii Waxabajjiitti hojii dhagaa otuu hin dabalatin hojii mukaa xumuruuf carraaqqiin taasifamaa jiraachuu gargaaraan proofeesaraa Ababaaw himaniiru .
Bara dhufutti haaromsi masaraa mootii Abbaa Jifaar guutummaatti akka xumuramu ibsaniiru .
Yuunivarsitiin Madda Walaabuu hojii baruu fi barsiisun cinatti tajaajila seeraa fi gorsaa bilisaan hawaasa godina Baaleef kennaa jira .
Yuunivarsitichaattii Muummee barnoota Seeraa baatii shanan darbanitti tajaajilamtoota harka qal'eeyyii fi namoota madda galii hin qabne 350f dhimmoota garaagaraarratti tajaajila seeraa fi gorsaa bilisaa kenneera .
Qaamooleen tajaajila goorsaa bilisaan argatanis hojii yuunivarsitichii tajaajila seeraa bilisaan keennuusaaf ragaa bahaniru .
Tajaajilamtoonni goinichaa akka jedhanitti, himannaa hanga falmiitti baasii humnaa fi maallaqaa silaa nurraa bahuu malu nurraa cufuun rakkooleen hawaasummaa isaan mudataa ture furamefi jira .
Humna dhabnus haqa hin dhabnees jedhaniru .
Hojii tajaajila bilisaa Yuunivarsitichi kennuus galateefataniru .
Akka OBN gabaasetti Yunivarsiitichi hojii tajaajila bilisaa kana daran milkeessuf Institiyuutii Leenjii fi Qorannoo Seeraa Dhaabbilee Haqaa Federaalawaa waliin Magaalaa Goobbaatti mari'ataa jira .
Kaayyon marii kanaa barsiisotni fi barattoonni seeraa yuunivarsiitota adda addaa tajaajila sirna haqaa fi tajaajila seeraa akkasumas gorsaa bilisaan hawaasaa harka qal'eeyyif kennamu akkaataa fooyyessuun danda'amurratti kan xiyyeeffate tahu himameera .
Bakka bu'oonni barattootaa fi barsiisotaa seeraa maricharratti hirmaataa jiru .
Abbaan Taayitaa Geejibaa Magaalaa Finfinnee hanqina geejibaa furuuf Awutoobisoota 120 gara hojiitti bobbaasuu beeksise .
Bulchiinsi magaalichaa hanqina geejibaa jiru waaraan furuuf Awutoobisoota magaalaa 20 haala addaatin bobbaasera .
Keessattuu naannolee awtoobisiin hin jirree fi hanqinni geejibaa bal'inaan itti muul'atutti tajaajila kan laatan ta'uun ibsameera .
Awutoobisoonni 20 galgalaa fi ganama bifa addaatin iddoolee hanqinni bal'inaan muul'atutti saffisaan tajaajila ni kennu jedhame .
Awutoobisoonni kunneen hojimaata barameen ala namoota 35 teessoo qofa irratti fe'uun sarara Magganaanyaa, Piyaassaa fi Meeksiikoo irratti tajaajila eegaluun isaanii himameera .
Tajaajilli isaan laatanis namoota daandii irra dhaabbatanii eeggatan osoo hin taane haala addaatin ka'umsaa hanga ga'umsaatti saffisaan kallattiin kan hojjetan ta'uun ibsameera .
Awutoobisoonni tajaajila addaa laatan kunneen aadaa hawaasni awtoobisiitti fayyadamuu qabu kan dabalu ta'uu ragaan abbaa taayitichaarraa argame ni muul'isa .
Misirroonni sodaa Vaayirasii koroonaaf sirna gaa'elaa isaanii tamsaasa kallattiin taasisuun dhaga'ame .
Ka'umsi isaa Chaayinaa kan ta'e koroonaa Vaayirasiin sodaa guddaa idil addunyaa ta'eera .
Tatamsa'inni vaayrasichaa daran babal'achuun lubbuu namoota hedduu irratti miidhaa hamaa qaqqabsiisaa jira .
Tibba kana ammoo Vaayirasichaan walqabatee Siingaapoor irraa oduun dhaga'ame dubbii ijoo ta'eera .
Misirroonni gaa'eela raawwachuuf sodaa Vaayirasii koroonaaf sirna gaa'eela isaanii tamsaasa kallattiin taasisuuf murteessaniiru .
Misirroonni kunneen murticha kan fudhatan namoota sirna gaa'ela isaaniirratti hirmaatan keessa lammiin Chaayinaa tokko daawwiif gara magaalaa Wiihaan erga deemee booddeedha jedhameera .
Misirroonni kunneen vaayrasicharraa of baraaruuf guyyoota 14f kutaa addaa keessa turuu filataniiru .
Misirroonni kun guyyaa cidha isaanii haquurra fala kana malataniiru .
Haaluma kanaan affeeramtoonnii fi firoottan sirna gaa'ela isaaniirratti argaman harka walfuudhuu fi wal dubbisuun hafee hoteela sirna cidha isaanii itti gaggeeffatan keessatti teeknooloojii kaa'ameen firoottanii fi affeeramtoonni isaanii tamsaasa kallaattiin hordofaniiru .
Misirroonni kunneen namoota cidha isaanii irratti argamanii sirnicha tamsaasa kallattiin hordofan dhiifama gaafataniiru .
Balaa baaburaa Xaaliyaanitti mudateen lubbuun namoota lamaa darbeera .
Balaa baaburaa naannoo Kaabaa Xaaliyaan magaalaa Loodiitti mudateen lubbuun namoota lamaa darbuun himame .
Ka'umsi balaa kanaas ariitii olaanaa akka ta'e ibsameera .
Namoonni du'an lamaan warreen baaburicha oofan yoo ta'an, nama tokkorra ammoo miidhaa cimaan ga'eera .
Baaburichaan namoonni 28 imalaa kan turan yoo ta'u, miidhaan qaamaa salphaan irra ga'uus dhaabbanni baaburaa biyyattii ibseera .
Hojjettoonni balaa abiddaa bakkichatti argamaniiru .
Fiinlaad dhiirootaaf eeyyama da'umsaa qixa dubartootaa laachuuf akka ta'e himame .
Hojmaata ammaa jiruun biyyaattiItti dubartootaaf eeyyamni da'umsaa baatii 4 ol kan kennamu yoo ta'u dhiirootaaf ammoo baatii 2 fi torbee 2tu laatame jedhame .
Seerri kun walqixxuumaa koorniyaa fi nageenya jajjabeessuuf kan yaaddame yoo ta'u, kaffaltiinis akka dabalamu ibsameera .
Yaa ta'uutii dhiiroota 4 keessaa 1 qofatu eeyyama kanatti fayyadamaa jira jedhameera .
Eeyyamni ammaa karoorfame kun garuu waarreen dahan qofa kan ilaalu ta'uu himameera .
Ministirri Fayyaa fi Dhimmoota Hawaasummaa biyyattii Aysaa Peekkoon, hariiroo maatii cimsuuf faayidaalee irratti jajjiirama bu'uraa taasisaa jiraachuu himaniiru .
Pireezedaantiin FDRI Saahilawarq Zawdeen boqachuu preezdaantii Keeniyaa duraanii Daani'eel Araap Mooyin gadda itti dhaga'ame ibsan .
Pireezedaanti Saahilawarq ergaa dabarsaniin, gadda itti dhaga'ame ibsaniiru .
Preezdaantichi bilisummaa Keeniyaa fi hundeeffamuu Mootummoota Misoomaa Baha Afrikaatif gumaacha olaanaa taasisuu ibsaniiru .
Keeniyaanotaa fi mootummaa Keeniyaa, akkasumas maatii isaanitiif gadda itti dhaga'ame ibsaniiru .
Daani'eel Araap Mooy umrii isaanii waggaa 94ffaatti kan boqatan yammuu ta'u, Keeniyaan amma sirni awwaalcha isaanii raawwatamutti guyyaa gadda biyyoolessaa labsiteetti .
Tuurk magaalaa Istaanbuulitti Xiyyaarri qubachuuf ture tokko bakka saditti addaan bahe .
Balaa Xiyyaaraa mudate kanaan namni sadi yoo du'u namoonni 170 ol madaa'aniiru .
Xiyyaarri dhaabbata Pegaasus ta'e imaltoota 171 fi hojjattoota dhaabbatichaa 6 fe'atee bulchiinsa  Izmir Lixa Tuurkirra ka'ee battala dirree Xiyyaaraa Istanbuul qubatuuf miila lafaan gahetti bakka saditti addaan baba'uu isaa aanga'oonni biyyattii himaniiru .
Ministeerri Geejjibaa Tuurk Mehmet Kahit Turhan akka ibsanitti  balaa Xiyyaara Booying 737 irra gahe kanaaf sababa kan tahe yeroo lafa qubattutti humna isaa xiqqeessuu dadhabudha jedhaniiru .
Battala balaan kun uumameetti dirreen xiyyaaraa balaan kun itti dhaqqabe cufamee, Xiyyaaronni biraa dirree xiyyaaraa biraa irra akka qubatan taasifame .
Kaantibaan magaalaa Istaanbul Alii Yerlikaya akka akka dubbatanitti xiyyaarri Pegaasus qilleensa hamaa ture irraa yeroo qubatetti mucucaatuu malaa jedhan .
Qajeelfama saffisa konkolaattotaa daangessu hojiirra oolchaa akka jiru Abbaan Taayitaa Geejibaa Federaalaa beeksise .
Saffisa konkolaattootaa daangessuuf qajeelfamni lakkoofsi 27/2011 hojiirra ooluu eegaluun ibsameera .
Dhaabbilee qajeelfamichaa fi meeshaa saffisa daangessu hojjetan 23f eeyyamni ga'umsaaa kennamuun himameera .
Qaamni tajaajila kana barbaadu kamiyyuu dhaabbilee kanneen irraa argachuu kan danda'u ta'uu abbaan taayitichaa beeksiseera .
Atleet Abbaadii Haddiis boqate .
Atleet Abbaadii Haddiis Itiyoophiyaan fiigicha gabaabaa fi dheeradhaan beekamtii akka argattu ga'eesaa ba'ateera .
Abbaadiin reefu umriin isaa waggaa 22 ture .
Rakkoo fayyaa isa mudatee tureen deeggarsa yaalaa argachaa turus, kaleessa galgala boqateera .
Atleetichi Maqalee Hoospitaala Haaydaritti deeggarsa yaalaa argachaa tureera .
Sirni awwaalcha isaas booru magaalaa Maaycawitti gaggeeffama .
Abbaadiin dorgommiiwwan olompiikaa, shaampiyoonaa addunyaa, qaxxaamura biyyaa addunyaa, tapha guutuu Afrikaa, shaampiyoonaa atleetiksii Itiyoophiyaarratti hirmaachuun meedaaliyaa fi badhaasa argateera .
Balaa konkolaataa Buunoo Baddallee aanaa Dhidheessaa fi Baale Dalloo Mannaatti ga'een lubbuun namoota 5 darbe .
Kaleessa galgala godina Buunnoo Beddellee aanaa Dhidheessaa magaalaa Dambiitti balaa konkolaataa mudateen lubbuun namoota afurii yoo darbu, daa'ima tokko irra miidhaa cimaan qaqqabeera .
Konkolaataan fe'isaa boqqoolloo fe'ee gara magaalaa Finfinneetti imalaa ture garagaluun konkolachisaa dabalatee namoonni afur battalumatti lubbuun isaanii yoo darbu, daa'ima lafa deemaa turte tokko irratti immoo balaa cimaan irra ga'eera .
Ka'umsi balichaa qoratamaa jiraachuu ragaan Waajjira Dhimmoota Koominikeeshinii Buunoo Beddellee irraa argame ni agarsiisa .
Guyyuma kana balaa konkolaataa Baalee Dalloo Mannaa ganda Malkaa Amaanaatt mudateen lubbuun nama 1 darbeera .
Akka ragaan Waajjira Dhimmoota Koominikeeshinii Dalloo Mannaarraa arganne muul'isutti namoota muraasa irra ammoo miidhaa cimaa fi salphaan ga'eera .
Jiraattonni magaalaa Finfinnee obboloota isaanii Afrikaa naamusa gaaridhaan akka keessummeessan itti aanaan kantiibaa magaalaa Finfinnee Injiinar Taakkalaa Uumaan gaafatan .
Yaa'iin dureewwan Gamtaa Afrikaa 33ffaan Amajjii 29 amma Gurraandhala 2,2012tti gaggeeffama .
Bulchiinsi magaalaa Finfinnee keessummoota biyyoota Afrikaa qaamolee federaalaa waliin ta'uudhan simachuuf qophii taasisaa turuu Injiinar Taakkalaa Uuman beeksisaniiru .
Yaa'ichi dhumatee amma keessummoonni galanitti dhiphachuu daandii mudachuu maluuf dhiifama gaafataniiru .
Magaalaa Dirree Daawaa naannoo ganda Rooqaatti hoomaan waraabeeyyii miidhaa geessisaa jiraachuun ibsame .
Hoomaan kun daa'immaa umurii waggaa 3 lubbuu dabarseera .
Sambata darbe guyyaa keessaa sa'aatii 9:00 irratti naannoo ganda Rooqaatti waraabeeyyiin tabba keessaa ba'uun daa'immaan tapha irra turan keessa daa'ima umrii waggaa 3 tokko fudhataniiru .
Maatii fi hawaasni naannoo sanaa lubbuu daa'ima sanaa baraaruuf yaalii godhanis hin milkoofne jedhame .
Abbaan daa'imichaa hoomicha waliin fiigee eegee waraabessichaa qabee daa'imasaa harkaa buufatus, daa'imichi mataarra ciniinnamee waan tureef lubbuun isaa darbeera .
Hoomaan waraabeeyyii naannoo ganda Rooqaatti yeroo gara yerootti hammaachaa dhufuu jiraattoonni magaalichaa himaniiru .
Hoomaan waraabbeeyyii kun baatii tokko keessatti yeroo afuriif miidhaa qaqqabsiisuu dubbataniiru .
Ujummooleen lolaa Dhaabbata Daandii Baabuuraa lafaa fi hambaaleen nyaataa gataman waraabeeyyiin kunneen iddoo sanatti akka baayy'ataniif sababa ta'uu jiraattonni himaniiru .
Hoomaan kun miidhaa hammaataa osoo hin qaqqabsiisin furmaanni itti laatamuu akka qabu gaafataniiru .
Bulchiinsi ganda 03 qaama dhimmi ilaalu waliin ta'uun furmaata waaraaf hojjachaa jiraachuu hojii gaggeessan gandichaa obbo Biiniiyaam Girmaa himaniiruu .
Abbaan Taayitaa Eeggumsa Naannoo, Bosonaa fi Qabeenya Jijjiirrama Qilleensaa Bulchiinsa Magaalaa Dirree Daawaas hoomaa waraabeeyyii kana ittisuuf akka hojjetu ibsee jira .
Magaalaa Shawaa Roobiitiitti maallaqni sobaa Birriin kumni 11 fi meeshaaleen waranaa seeraan alaa to'atamuu Poolisiin bulchiinsa magaalichaa beeksise .
Meeshaaleen waraanaa seeraan alaa fi maallaqni sobaa Birriin kumni 11 qaamoolee dhuunfaan socho'aa ture to'atamuu itti gaafatamaan waajjira poolisii bulchiinsa magaalichaa Inispeektar Marahatsidiq Taayyeen dubbataniiru .
Hawaasni gochaa seeraan alaa irraa of eeguu fi maallaqa sobaan akka hin dogongorree of eeggannoo cimaa taasisuu akka qaban dhaamuu isaanii ragaan Waajjira Kaantibaa Bulchiinsa Magaalaa shawaa Roobiitii argame ni mul'isa .
Dhagaan bu'uraa Piroojaktii jallisii Diniq Calcal kaa'ame .
Godina Baalee Bahaa Aanaa Raayituu fi Gidhiir gidduutti dhakaan bu'uraa Piroojaktii misooma jallisii Diniq Calcal bakka Mummeen Ministeera Dooktar Abiy Ahimad fi Itti Aanaa Preezdaantii Mootummaa Naannoo Oromiyaa Obbo Shimallis Abdisaa argamanitti kaa'ame .
Piroojaktiin misooma jallisii Diniq Calcal Laga Calcal irratti kan hojjetamuu yoo ta'u Qonnaan bultootaa fi horsiisee bultoota Aanaa Raayituu fi Aanaa Gidhiir fayyadamaa kan taasisudha .
Abbaan Piroojaktichaa Komishinii Misooma Jallisii Federaalaa yoo ta'u Ijaarsa isaatifis Birrii biliyoona 2.822 ramadameefi jira .
Ijaarsicha kan hojjetan FDRI Intarpiraayizii Ijaarsa Ittisaa fi Intarpiraayizii Ijaarsa Bishaan Oromiyaa Yoo ta'an Dhaabbanni Dizaayinii fi To'annoo Hojiiwwan Bishaan Oromiyaa ammo hojii gorsaa kan hojjetu ta'a .
Ijaarsi Isaa bara 2015 akka xumuramu kan qabameefi yoo ta'u yeroo xumuramus lafa hektaara 4145.7 kan misoomsu ta'a jedhameera .
Biiroo Dhimmoota Kominikeeshinii Mootummaa Naannoo Oromiyaatu gabaase .
Magaalaa Hawaasaatti meeshaan seeraan alaa 29 to'atame .
Qajeelchi Poolisii Magaalaa Hawaasaa akka beeksisetti meeshaan seeraan ala dabarfamaa ture, konkolaataa waliin to'atameera .
Waajjirri Bulchiinsaa fi Nageenyaa Hawaasaa fi Qajeelchi Poolisii Magaalaa Hawaasaa ibsa waloo laataniin akka beeksisanitti meeshichi kan to'atame kaleessa galgala naannoo sa'aa 5tti .
Konkolaataan fe'umsaa FSR meeshaan waraanichaa itti fe'amee ture, konkolaachisaan, daddabarsaan meeshichaa fi gargaaraan konkolaataa to'atamaniiru .
Goondaritti Kilaashin kooviin 10 fi rasaasni shugguuxii Tuurkii kumni 5 fi 681 to'atameera .
Meeshaaleen kunneen giddugala Goondar aanaa Taach Aarmaacoo buufata Guumruukii damee Saanjaatti sakatta'iinsa humni addaa naannoo Amaaraa fi ogeeyyiin guumuruukaa taasisaniin seeraan ala osoo dabarfamuu to'annoo jala oolera .
Meeshaan waraanaa seeraan alaa kun konkolaataa Piikaappii abbaa gaabbiinaa lamaan magaalaa Soroqaa aanaa Gaaxee irraa ka'uun Goondar seenuuf waayita yaalutti to'annoo jala oluun kan himame .
Konkolaachisaan to'annoo jala oluun qoratamaa jiraachuun himameera .
Sirni eebbaa Piroojaktii Gannaalee Daawwaa III guyyaa har'aa bakka Muummeen Ministiraa FDRI Dooktar Abiy Ahimad argamanitti gaggeeffameera .
Sirna eebbaa kanarratti haasaa kan taasisaan Doooktar Abiy Ahimad jalqaba bara kanaa kan jalqabe ni xumursiifna rivaanii kutna malee abdii hin kutnu jennee akkuma eegalle, ammas milkaa'inaan hojii misoomaa hojjechaa jirra jedhaniiru .
Piroojaktiin kun faayida hawaasa naannoo kanarra darbee biyyaaf bu'aa guddaa qaba jedhaniiru .
Kana gaafa jennu bishaan ammoo faayidaa hedduu qaba .
Akkasumaas bishaan waan hin fayyadne hin qabu jedhaniiru .
Akka biyyaatti ammoo inaarjiin barbaachisaadha, kanaaf Piroojaktii kana hojjechiifne jedhan .
Piroojaktii Gannaalee Daawwaa III eebbifamuu kan qabu har'a hin ture .
Haata'utii garuu fuulduratti Piroojaktii Gannaalee Daawwaa VI akkamiin ijaarsisuu qabna kan jedhurratti xiyyeeffachuu nurra jira jedhaniiru .
Muummeen Ministira Dooktar Abiy Ahimad Abbootiin qabeenyaa Itiyoophiyaa damee kanarratti hojjechuu barbaadaaniif waamicha dhiyeessaniiru .
Misooma waliin gara badhaadhinatti akka ceenuuf abdii qaban himaniiru .
Itti dabaluunis, Jeneraal Waaqoo Guutuu biyya isaa misoomsuuf qabsoo hadhooftuu gaggeesse jira .
Haata'uuti har'ammoo ilmaan isaa misooma Jeneraal Waaqoo Guutuu hawwaa ture san milkeessuf hojjechaa jiru jedhan .
Kana ammoo caalumatti milkeessuf tokkumaa, tasgabbii fi waldhaga'uun nu barbaachisaa jedhaniiru .
Sirna eebbaa kanarratti kan argaman Ministirri Bishaan, jallisii fi Inaarjii Dooktar Injiinar Silashii Baqqalaa dhiyeessi humna elektirikaa waliin ga'uuf mootumaan xiyyeeffannoo itti kennee hojjechaa jira jedhan .
Kanaaf fedhii hawaasa keenyaa guutuuf hojjechus himaniiru .
Itiyoophiyaan yeroo ammaa kana Meeggaa waatii kuma 4 fi 400 oomishaa kan jirtu ta'uu kaasuun, fuulduratti hidha haaromsa fi kooyshaan dabalatee meeggaa waatii kuma 7 fi 300 oomishuuf hojjechaa jiraachuu ibsaniiru .
Piroojaktiin Gannaalee Daawwaa humna ibsaa Meeggaa Waattii 254 Maddisisuu danda'a jedhameera .
Ijaarsi isaa bara 2003 kan eegalame yoo ta'u, Doolaarri Ameerikaa miiliyoonni dhibbi 4 fi miiliyoonni 51 baasii itti ta'eera .
Hidhaan hojjetame bishaan meetir kiyuubii biiliyoona 2.6 akka qabatu ibsameera .
Godina Dhiha Baalee aanaa Dalloo Mannaa, ganda Malkaa Mannaatti Piroojaktiin misooma jallisii Walmal har'a ebbifameera .
Muummee ministiraa Dooktar Abiy Ahimad ebbicharratti argamuudhan ergaa dabarsaniin, ammaan booda ummanni Oromoo hundi aarsaa hin barbaachisne kaffaluu keessaa ba'uun misoomarratti akka bobba'u dhaamaniiru .
Dooktar Abiy erga gara aangootti dhufanii qormaata hedduu keessa darbuu fi jijjiirrama baay'ee biyyattiitti galmeessisuu ibsaniiru .
Jijjiirrama eegalame itti fufsiisuuf waldhaga'uu fi walhubachuun hojjechuun barbaachisaadhas jedhaniiru .
Itti aanaan preezdaantii mootummaa naannoo Oromiyaa obbo Shimallis Abdiisaan gama isaanitiin haasaa ebbicharratti taasisaniin, Piroojaktichi ebbifamuun jireenya horsiisee bulaa jijjiiruuf ga'ee olaanaa qabaata jedhaniiru .
Qonnaan biltoonni naannichaa kanaan dura gargaarsa mootummaa jala kan turan yammuu ta'u, ammaan booda garuu ofirra darbuun oomisha isaanii gabaaf dhiyeessuu ni danda'u jedhameera .
Rakkoo daandii aanichi qabu furuufis bara 2013 jalqabaa eegalee daandiin Goobbaa â€“ Nageellee Bitaakkaa ijaarramuuf qophiin xumuramuu ibsaniiru .
Deggarsa dhaabbata â€˜IFAD' jedhamu irraa argameen kan ijaarrame Piroojaktiin kun lafa heektaara 400 misoomsuu danda'a jedhameera .
Piroojaktiin misooma jallisii Walmal Birrii miiliyoona 36 kan ijaarrame yoo ta'u qonnaan bultoota kuma 1 fi 123 fayyadamoo ni taasisa jedhameera .
Aanuma kanatti Piroojaktii misooma jallisii Birrii biiliyoona 3, lafa heektaara kuma 11 ol misoomsuu danda'u hojjechiisuuf dhakaan bu'uuraa kaa'ameera .
Lalisee Tasfaayeetu gabaase .
Piroojaktiin madda anniisaa elektirikaa Gannaalee Daawwaa ebbifame .
Sirni eebbaa Piroojaktii Gannaalee Daawwaa 3ffaan guyyaa har'aa bakka Muummeen Ministiraa FDRI Dooktar Abiy Ahimaad, aanga'oonni olaanoon fi hawaasni naannoo hedduun argamanitti gaggeeffameera .
Piroojaktiin Gannaalee Daawwaa humna ibsaa Meeggaa Waattii 254 Maddisisa danda'a jedhameera .
Ijaarsi isaa bara 2003 kan eegalame yoo ta'u, Doolaarri Ameerikaa miiliyoonni dhibbi 4 fi miiliyoonni 51 baasii itti ta'eera .
Gannaalee Daawwaa 3ffaan daangaa Godina Gujii fi Baalee laga Gannaalee irratti, Finfinnee irraa Kiilo Meetira 630 fagaatee argama .
Tarbaayinoota humna anniisaa Meegaa Waattii 84.7 maddisiisan 3 kan qabu yoo ta'u, dheerina meetira 110, bal'ina meetira 426 qaba jedhameera .
Hidhaan hojjetame bishaan meetir kiyuubii biiliyoona 2.6 akka qabatu ibsameera .
Feesbuukiin daa'ima badde barbaaduuf poolisii Afrikaa Kibbaa waliin hojjechaa jira .
Feesbuukiin daa'ima baddee barbaachisuuf sagantaa Ambar Aleert jedhamu biyyoota Afrikaatti yoo beeksisaan Afrikaan Kibbaa saganticha hojiirra oolchuuf adda duree taateetti .
Ambar Aleert bifa daa'ima baddee, uffanna ishee, haala rifeessa mataashee fi suuraa ishee fayyaddamtoota feesbuukiif odeeffannoo erguun barbaada jira jedhame .
Gochi kun poolisiin Afrikaa Kibbaa teessoo daa'ima baddee salphaatti argachuuf nu gargaara jedheera .
Daayreektarri nageenyaa Feesbuukii Emilii Vaachaar Ambar Aleert sagantaan daa'ima baddee barbaaduu biyyoota addunyaa 20 tajaajila laacha jira jedhaniiru .
Afrikaatti yeroo jalqabaaf poolisii Afrikaa Kibbaa waliin hojjechuu isaanii akka isaan gammachiise himaniiru .
Finfinnee, Amajjii 26, 2012 (FBC0 â€“ Muummeen ministiraa Dooktar Abiy Ahimad boqachuu preezdaantii Keeniyaa duraanii Daani'eel Mooyi Araap gadda isaan itti dhaga'ame ibsaniruu .
Dooktar Abiy Ahimad maatii fi firoottan isaaniif jajjabina hawwaniiru .
Pireezedaantiin Keeniyaa duraanii Daani'eel  Araap  Mooyi boqataniiru .
Pireezedaantiin Keeniyaa duraanii Daani'eel Araap  Mooyi  umrii waggaa 95tti eda galgala du'aan addunyaa kanarraa boqataniiru .
Pireezedaantiin Keeniyaa Uhuruyu Keeniyaattaan du'aan boqochuu Pireezedaanti Daani'eeliif gadda itti dhagaa'ame ibsaniiru .
Pireezedaanti Daani'eel  Araap  Mooyi Keeniyaa waggoota 24'f bulchaa turaniiru .
Erga Keeniyaan bara 1963 walabummaa ishee goonfattee Preezdaantii biyyattii lammaffaa ta'anii tajaajilaa turan .
Du'aa isaanii sababeeffachuun har'aa eegalee guyyaan  gadda biyyaalessaa biyyattitti labsameera .
Kibba Dhiha Buurkina Faasootti miidhaa namni hidhate tokko qaqqabsiiseen lubbuun namoota 20 darbuun ibsame .
Miidhaa torbee darbe magaalaa Basilgaajiitti lubbuu namoota 39 galaaftetti aanee miidha qaqqabsiifame ta'uu himameera .
Aardii Afrikaatti baatii dhiyyoo as miidha namoonni hidhatan qaqqabsiisaan hammachaa dhufeera jedhame .
Miidhichi Faransaay naannoo Saahilitti loltoota dabalaataa 600 akka ergitu erga beeksifte booda kan rawwatamedha .
Bara Faranjoota 2012 as walitti bu'insa naannoo Saahilitti uumameen lubbuun namoota kuma 4 ol darbeera .
Dhalli namaa paarkii biyyaalessa gaarreewwan Baalee keessa waggoota kuma 47 jiraata akka ture qorannoo tokko ifoomseera .
Gareen qarannoo hayyoota Yuunvarsitii Finfinnee fi Yuunvarsiitoota Awurooppaa waalta'iinsaan taasisaaniin ifoomsaniiru .
Akka gabaasa OBN tti hayyoonnii kunneen qorannoo gaggeessaa turaniin jarraa kuma 1 fi dhibba 6 dura dhalli nama paarkii biyyaalessa gaarreewwan Baalee keessa jiraacha akka turan mirkaneessaniiru .
Argamni haftee dhala namaa kun paarkichi addunyaarratti beekkamti guddaa akka argatu gochuun hawwattummaa turistootaa dabaluudhaan, guddina diinagdee biyyaaf faayidaa inni qabu ol'aanadha jedhameera .
Qindeessaan muuziqaa Kumalaa Malaakuu Tagany boqate .
Kumalaa Malaakuu Tagany muuziqaa Artiist Xilaahuun Gassasaa, Mahaammuud Ahimad, Bizuunash Baqqalaa dabalatee sirboota artiistota biroo qindeessera .
Kumalaa Malaakuun garee muuziqaa "Kibuur Zabanyaa" keessattis tajaajileera .
Ogeessi muuziqaa kun dhalatee umriisaa waggaa 75ffaatti kaleessa boqateera .
Sirni awwaalcha isaas har'a sa'aa 9tti bataskaana Gabreelii "Misraaq Tsahaayitti" gaggeeffama .
Lammiin Jaappaan baasii miidhaginaaf baastu hir'isuu didde torban heerumtetti gaa'ela ishi digde .
Kaatoo Saarii shamarreen umrii waggaa 29ti .
Baasiin isheen miidhaginaaf baastu heddummaachuu isaatin torban heerumtetti gaa'ela ishee diigde .
Kaatoo Saariin jireenya qaalii kan jiraattuu fi uffata ammayyaa'aaf jaalala akka qabdutu himame .
Bara Faranjoota 2019 baatii Caamsaa Kaatoo Saarii fi namni dhuunfaa maqaan isaa hin dhahamnee fi ijaarsa manaa irratti bobba'e gaa'ila dhaabbataniit turan .
Erga walitti dhufanii gaa'ilaan dura baatii 3 fi guyyaa 15 keessatti Doolaaraa Ameerikaa miiliyoona 9.1 akka baase himeera .
Kun yaa ta'u malee abbaan warraa ishii gaa'elli isaanii akka itti fufu ni barbaada ture .
Baayyinni baasii ishee isa yaaddessuun, baasii kee hiri'isi jedhaan .
Isheen garuu yaada isaa fudhachuuf eeyyamamtuu hin taane jedhameera .
Kaatoon yaada abbaa warraashee fudhachuu dhabuun, gaa'elashee diigdetti .
Hoggantoonni paartii Badhaadhinaa duula qulqullinaa naannoo fi biqiltuu kunuunsu raawwataniiru .
Magaalaa Adaamaatti leenjirratti kan argaman Hooggantoonni olaanoon paartii badhaadhinaa guyyaa har'aa qulqulleessuun cinaatti biqiltuu ganna darbe ashaara magariisaan dhaabame kunuunsaniiru .
Hooggantoonni kunneen,Nannawaa magaalaa Adaamaatti biqiltu gaara Nagawoo fi Siree abbaa Bunee irratti dhaabbate, aramaa isaa aramuun; Bishaan obaasaniiru .
Naannoo magaalaa Adaamaatii cinaatti biqiltuu ganna darbe ashaara magariisaan miiliyoona 12 olitu dhaabame .
Hoggantoonni kunneen yaaddoo faalama qilleensaa kan ta'e ciramuu bosonaa yoo ta'u , biqiltuu dhaabanii kunuunsuun fala isa jalqabaati jedhaniiru .
Paartiin Badhaadhinaa, misoomadha !Kanaaf, hawaasa hunda hirmaachisuun kaayyoo Paartii Badhaadhinaa galmaan ni geenya jedhaniiru .
Hooggansi Paartii Badhaadhina bakka lamatti qoodamuun, gareen lama Magaalaa yoo qulqulleessu, gareen lama biqiltuu ganna darbe dhaabame kunuunsaniiru .
Kantiibaan Magaalaa Adaamaa Obbo Asseeggid Geetaachoo, duulli ququllinaa fi kunuunsi biqiltuu Hooggansi olaanaan raawwate , Adaamaaf carraa guddaadha jedhaniiru .
Hawaasnis hooggansaa oolaanaa duukaa bu'uun misooma tumsuu akka qabu gaafataniiru .
Ameerikaan laammiilee biyyoota 6 Viizaa dhorkuu ishee beeksiifte .
Ameerikaan laammiileen biyyoota  Naajeeriyaa, Sudaan, Taanzaaniyaa,Eeritraa, Maaynaamaarii fi Kiirgiistaan Viizaa dhorkuu ishee beeksiifte .
Lammiileen biyyoota kanneenii gosa Viizaa murtaa'anii akka hin argannee dhorkuu ishee Ameerikaan beeksiifteerti .
Lammiileen kunneen Viizaa Turistiitiin Ameerikaa daawwachuu akka danda'an ibsameera .
Biyyoonni kunneen sadarkaa odeeffannoo fi nageenyaa mootummaan Ameerikaa barbaadu waan hin guunneef jedhameera .
Lammiileen kunneen ulaagaalee mootummaan Ameerikaa kaa'e muraasa  sababoota garagaraan warreen hin guunne akka ta'an eeggataa barreessan dhimmoota nageenyaa Ameerikaa Chaad Woolf ibsaniiru .
Aanga'oota biyyoota kanneenii waliin dhimmoota nageenyaa irratti hojjechuun tarree dhorkamaa kana keessa akka bahan ni taasifama jedhan .
Bara Faranjootaa 2017 irraa eegalee Ameerikaan biyyoota sodaa nageenyaan shakkite 7 Viizaa dhorkitee jirti .
Haala bu'ura qajeelfama amma hojii irra oolu kanaan lammiileen Naajeeriyaa, Eeritraa, Kiirgiistaanii fi Maaynaamaariif Viizaan eeyyama jireenyaa dhaabbiin akka hin laattamneef himameera .
Taanzaaniyaa fi Sudaan ammoo carraan Lotorii DV isaanii ni haqama jedhameera .
Tajaajilli Elektiriikii Itiyoophiyaa Proojektii teeknooloojii odeeffannoo ammayyaa Doolaara miiliyoona 58 oliin hojjechiisaa ture guyyaa har'aa eebbisiise .
Teeknooloojiin kun tajaajilamtootaaf tajaajila si'ataa, iftoomaa fi itti gaafatamummaa qabu laachuuf shoora olaanaa qaba jedhameera .
Sirna eebba proojektii teeknooloojii odeeffannoo kana irratti walitti qabaan boordii hoggansa dhaabbatichaa Ministirri Ministeera Barnootaa FDRI Dooktar Geetahuun Makuriiyaa fi hoggantoonni biroo argamaniiru .
Proojektiin kun tajaajila haqa qabeessa, si'ataa fi qulqulluu kennuu cinaatti qisaasa'ina humnaa hir'isuun galii dhaabbatichaa kan guddisu ta'uu hojii raawwachiisaa olaanaan dhaabbata tajaajila elektiriikii Itiyoophiyaa obbo Shifarraaw Taliilaa dubbataniiru .
Dhaabbatichi teeknooloojiiwwan hedduu hojii irra oolchuuf hojjechaa kan jiru yoo ta'u, waggoottan arfan darbanitti damichaan hojiin hojjetame bu'aa qabeessummaan isaa mirkanaa'uu ibsaniiru .
Hojiirra oolmaan teeknooloojii kanaa qabeenya fi galteewwan barbaachisan yeroo yeroon qindeessuun, yaa'iinsa odeeffannoo ammayyeessuun, odeeffannoowwan giddugala tokko irratti bifa itti fufiinsa qabuun qindeessuuf ni gargaara jedhan obbo Shifarraan .
Akkasumasa qabiinsa herreegaa, bittaa, keessummeessa maamiltootaa, rabsa dhiyeessii, to'annoo humna namaa fi tajaajiloota biroof ni oola jedhan .
Mootummaan damee humnaa irratti xiyyeeffannoon hojjetus hanqinni humnaa komii fi rakkoo bulchiinsa gaarii ta'aa jiraachuu kan himan walitti qabaan boordii dhaabbatichaa Dooktar Geetahuun Makuriyaa, Teeknooloojiin kun dhaabbaticha ammayyeessuun bu'aa qabeessa taasiisuu keessatti shoora olaanaa qaba jedhaniiru .
Koomiishiniin Poolisii Gaambeellaa miseensota poolisii baatii 7f leenjisaa ture 720 ebbisiise .
Koomiishinichi ebbifamtoota Wiirtuu Leenjii Boongaatti leenjisaa tureera .
Ebbifamtoonni barnoota olaantummaa seeraa kabachiisuu, leenjii yaadrimee fi gochaa argachaa turaniiru .
Hojiin to'annoo nageenya tiraafikaa qindoominaan hojjetamaa jiraachuu Ministeerri Geejjibaa beeksise .
Ministeerri Geejjibaa fi dhaabbileen deeggartootaa balaa nageenya tiraafikaa lubbuu fi qabeenyaa gaaga'aa jiru hir'isuuf qindoominaan hojii to'annoo naannoolee hunda keessatti gaggeessaa jiru .
Amajjii 5, 2012 irraa eegalee Ministeerri Geejjibaa FDRI, Abbaan Taayitaa Geejjibaa, Komishiniin Poolisii Federaalaa fi Biirooleen Geejjibaa naannoolee waliin ta'uun to'annoo nageenya tiraafikaa irratti qindoomnian hojjechaa jiru .
Hojiilee Poolisiin Tiraafikaa fi to'attoonni geejjibaa hojjetan caalmaatti cimsuuf walitti hidhamiinsaan balaa tiraafikaa hir'isuuf hojjetamaa jiraachuu ibsameera .
Guyyaa har'aas to'attoonni kunneen magaalaa Mojootti argamuun nageenya konkolaachisaa, ariitii seeraan alaa, qorannaa waggaa konkolaattootaa, eeyyama konkolaachisummaa fi seerri qabattoo hojiirra ooluu isaa too'achaa jiru .
To'annoon qindoominaan gaggeeffamaa jiru kunis balaa tiraafikaa ga'aa jiru hir'isuu keessatti shoora olaanaa qabaachuu ibsameera .
Hojiin qindoominaan nageenya tiraafikaa irratti hojjetamu kun xiyyeeffannoo addaan cimee kan itti fufu ta'uu isaa ragaan Ministeera Geejjibaa FDRI irraa argame ni mul'isa .
Ministirri Ministeera Raayyaa Ittisa Biyyaa FDRI obbo Lammaa Magarsaan ministira Ministeera Raayyaa Ittisa Biyyaa Faransaay Floorans Paarlii waliin mari'atan .
Marichi kan gaggeeffame Faransaay, Hooteel dee Briyanitti .
Obbo Lammaadhaf simannaan kabajaa guutuun taasifameefira .
Obbo Lammaan Eetaamaajoora Raayyaa Ittisa Biyyaa Faransaay Bernaand Roojal waliinis mari'ataniiru .
Marii taasisaniin humna galaanaa fi humna qilleensaa ammayyaa'aa ijaaruurratti waliin hojjechuuf waliigalaniiru .
Obbo Lammaa Magarsaan ministir deettaa Ministeera Dhimma Alaa Faransaay Zhiyaan Baabtiist Leemoyn waliin mari'achuun isaanii ni yaadatama .
Jilli ministira Raayyaa Ittisa Biyyaa FDRI obbo Lammaa Magarsaatin duurfamu torbee darbee kaasee Faransaayitti daawwii hojii taasiseera .
Itti aanaan kantiibaa magaalaa Finfinnee Injiinar Taakkalaa Uumaan ijaarsa daandii Paarkii Faransaayii amma Faransaay Aabboo jalqabsiisan .
Daandichi dheerina kiilo meetira 1.2 kan qabu yammuu ta'u, meetira 15 bal'ata .
Ijaarsa daandichaa fi hojii bu'uuraalee misoomaa biroorratti hawaasa waliin mari'ataniiru .
Itti aanaan muummee ministiraa obbo Dammaqaa Makoonnan ayyaana Waldaa Gugsii Fardaa Agaw irratti hirmaataniiru .
Sirnicharratti obbo Dammaqaa Makoonnan dabalatee hoggansi federaalaa fi naannoo Amaaraa argamaniiru .
Ayyaanni waggaa 80ffaa Waldaa Gugsii Fardaa Agaw Mana 7ffaa magaalaa Injibaaraatti kabajamaa jira .
Godina Gaamootti balaa jijjiigootin lubbuun namoota afurii darbe .
Naannoo Kibbaa godina Gaamoo aanaa Gaacoo Baabaa ganda Gaatsaatti balaa jijjiigoo lafaa mudateen lubbuun namoota afurii darbu poolisiin godinichaa beeksiseera .
Balichi kan qaqqabe roobni yeroo isaa hin eegganne roobuun ta'uu ajajaan poolisii godinichaa Koomaandar Rattaa Takluu himaniiru .
Kanneen du'aniin alatti namoota lama irratti midhaan qaamaa qaqqabeera .
Akkasumas belladoonni manaa 12 du'uun, miseensi maatii 69 qe'ee isaaniirra buqqa'aniiru .
Oomishni lafa heektaara 30 irra jirus faayidaan ala ta'u Koomaandar Rattaan himaniiru .
Namoonni balaa kanaan qe'ee isaaniirraa buqqa'anis mana barumsaa gandichatti argamu keessatti da'ataniiru .
Faayi meetii kiilo giraamni 15.1 osoo qaraxni itti hin kaffalamin biyya seenuuf ture to'atameera .
Namoota dhuunfaa sadiin Duubaayii gara biyyaa galfamuuf yeroo yaalametti buufata guumruukaa Booleetti to'atameera .
Kiilo giraamni 12 uffannaa jaakkeettiin hojjetameen, kiilo giraamni 1.1 uffataan dhokfamuun, kiilo giraamni 2 ammoo dhoksaan galchuuf yaalameera .
Gatiin faaya meetichaa Doolaara Ameerikaa kuma 16 fi 724 yoo ta'u, taaksii idileetin yoo tilmaamamu Birrii 566,816 jedhameera .
Akka ragaa Ministeera Galiiwwaniitti shakkamtoonni lammiin biyya alaa tokkoo fi lammiileen Itiyoophiyaa lama to'atamanii qorannaan irratti gaggeeffama ajira .
Muummee ministiraa Dooktar Abiy Ahimad Hidha Haaromsaa daawwatan .
Dooktar Abiy ijaarsa hidhichaa, hojii siiviilii fi elektiroo meekaanikaalaa daawwataniiru .
Daawwicharratti hoggansi Humna Elektiriikaa Itiyoophiyaa fi hoggansi olaanaa mootummaa biroon argamaniiru .
Muummee ministiraa Dooktar Abiy Ahimad bakka hoji gaggeessaan hidhichaa Injiinar Kiflee Horroo fi hoggansi dhaabbata ijaarsaa Saaliinii argamanitti sadarkaa ijaarsa hidhichaa gamaaggamaniiru .
Muummee ministiraa Dooktar Abiy Ahimad akka beeksisanitti, hojiin haaydiroo mekaanikaalii fi elektroo meekaanikaalii dafee humna maddisiisuu danda'u, yeroo itti Hidhi Guddichi xumuramu duubatti hambiseet ture .
Waggaa tokkoo as hojiileen ijoon xumuramuu danda'aniirus jedhaniiru .
Jijjiirama kana arguu danda'uukootin akkasumas koontraaktaroonni hundi hojii ijaarsa isaanii raawwataa jiraachuu arguukootti guddaan dinqisiifadha jedhaniiru .
Hidhichi guyyaa humna aardiiif ta'u itti maddisiisuu danda'utti waan dhiyaatef baay'ee gammadeera jedhaniiru .
Hidha Haaromsaarratti sadarkaa ministirootatiin mariin Waashiingitanitti gaggeeffamaa ture xumurameera .
Mariin sadarkaa ministiroota dhimma alaa Itiyoophiyaa, Sudaanii fi Gibtsiin Ameerikaa Waashiingitanitti gaggeeffamaa ture kaleessa xumurameera .
Mariin Kabxata darbe eegale guyyoota lama keessatti xumuramuun osoo irra jiraatuu amma kaleessa galgalaatti taa'ameera .
Marichi yammuu xumurametti ibsi waloo kennamuusaa ministirri Ministeera Bishaan, Jallisii fi Inarjii Dooktar Injiinar Silashii Baqqalaan ibsaniiru .
Marii Waashiingitanitti gaggeeffame kanarratti ministira Dhimma Alaa FDRI obbo Gadduu Aandaargaachaw dabalatee ministiroonni dhimma alaa, bishaanii, ogeeyyiin seeraa fi damee bishaanii Itiyoophiyaa, Sudaanii fi Gibts argamaniiru .
Marichi bakka ministirri Ministeera Maallaqaa Ameerikaa fi bakka bu'aan Baankii Addunyaa taajjabdummaan argamanitti gaggeeffameera .
Guutinsaa fi gadi lakkisa bishaanii, yeroo gogiinsaa, gigiinsa yeroo dheeraa, ammeentaa yaa'a lagaa yeroo gogiinsaarratti mari'atamee waliigalameera .
Dhimmoota walii hin galaminirratti yeroo itti aanutti kan irratti mari'atamu ta'uu, guutinsaa fi gadi lakkisarratti ammoo wixinee waliigaltee qopheessuuf waliigalameera .
Ijaarsi buufata konkolaataa Qaallittii % 98 xumurame .
Buufanni kun baatii tokko keessatti tajaajilaaf ni qophaa'a jedhame  Itti aanaan kaantibaa magaalaa Finfinnee Injiinar Taakkalaa Uumaan buufata kana daawwataniiru .
Buufanni kun lafa hektaara 5.2 irra kan qubate yoo ta'u, tajaajila suphaa, qulqullinaa fi dhiyeessa boba'aa teeknooloojiin deeggarame of keessaa qaba jedhame .
Guyyaattis Awutoobisoota 500 oliif tajaajila si'ataa kennuu ni danda'a jedhameera .
Ijaarsa kanaaf Birriin miiliyoonni dhibbi 7 fi miiliyoonni 89 ba'ii ta'uutu ibsame .
Bulchiinsi magaalichaa buufataalee ammayyaa tajaajila si'ataa jiraatootaaf kunnuu danda'u bifa haaraan gurmeessaa jiraachuu Injiinar Taakkalaan dubbachuu isaanii ragaan waajjira Kaantibaa magaalaa Finfinneerraa argame ni muul'isa .
Giddugalli buufata konkolaataa ammayyaa Shogolee xumuramuun tajaajila eegaluun isaa kan yaadatamuudha .
Adawaan dirree injifannoo gurraachootni warra adii itti qaanessanii fi seenaan yoomuu hin dagatamne kan itti galmaa'e ta'uu Biiroon Dhimmoota Komminiikeeshinii Mootummaa Naannoo Oromiya beeksise .
Injifannoon Adawaa injifannoo waloo ummattoota biyyattiiti jedha ibsi biirichi baase .
Injifannoon Adawaa kan gootummaa fi onneen Oromoon birmadummaa biyya kana tiksuu, eeguu fi itti-fufsiisuu keessatti taasise itti mul'ateedha .
Adawaan dirree irreen gootota ummaattoota Itiyoophiyaa hagam cimaa akka ta'e ragaan seenaa kan itti galmaa'e jedha ibsichi .
Seenaa injifannoo boonsaa kana keessaa tarsiimoo fi irree gootummaa gootota ilmaan Oromoo kanneen akka Baalchaa Saafoo, Qusee Diinagdee/ Fiitawuraarii Habtegoorgis Diinagdee/, Gabayyoo Gurmuu, Oromoo Raayyaarraa Alulaa Abbaa Naggaa, Raas Walee Marsoo, Adaal Tasammaa Goshuu, Raas Alii Mohaammad, Raas Makonnin Guddisaa fi kanneen biroo hedduu eeruun ni danda'ama jedha ibsi biirichi injifannoo Adawaa ilaalchisee baase .
Injifannoon Adawaa keenya yeroo jennu ga'ee olaanaa goototni ilmaan Oromoo injifannoo kana galmeessuu fi fiduu keessatti ba'an waan beeknufi jedha .
Guyyaa ayyaana injifannoo Adawaa yeroo 124ffaa kabajuu fi yaadachuun aarsaa fi wareegama gootummaa gootota Oromoo yaadachaan, Oromoon biyya kana ijaaruu, tiksuu, fi eeguun kabajashee sadarkaa addunyaatti goonfachiisuu keessatti kaleessas ga'ee fi shoorri isaa akkuma guddaa ture, har'as imaanaa dhaloota kaleessaa osoo hin gatin sadarkaa amansiisaa fi abdachiisaa ta'een ijaarsa biyya kanaa itti fufsiisuurratti argama .
Kanaafuu, Ummanni Oromoo birmadummaa fi kabaja Itiyoophiyaa goonfachiisuu qofa osoo hin taane, tokkummaa biyyichaa fiduurratti ga'ee dachaa fi olaanaa ba'achaa ture fi ammas ba'achaa jira jedhan ibsi kun .
Injifannoon Adawaa injifannoo keenya ta'uu beeknee jijjiirrama argame kana ceesisuuf hunduu bakka jirruutti ga'ee isaa akka ba'u biirich dhaameera .
Hoggansi sadarkaa naannoo Oromiyaa leenjii Paartii Badhaadhinaarratti hirmaachaa jiran duula qulqullina naannoo fi Ispoortii waliinii taasisan .
Leenjitoonni magaalaa Jimmaatti leenji'aa jiran kumni 2 fi 300 jiraattoota magaalichaa waliin ta'uun duula qulqullina magaalaa fi Ispoortii waliinii taasisaniiru .
Hooggansi sadarkaa naannoo paartii badhaadhinaa kunneen hawaasa waliin duula qulqullinaa gaggeessuun tokkummaa keenya daraan ni cimsa jedhan .
Hoggansi Paartii Badhaadhiinaa buufata leenjii Magaalaa Adaamaa Galma Abbaa Gadaas duula qulqullinaa magaalaa Adaamaa irratti hirmaataniiru .
Duulli qulqullinaa hoggantootaan gaggeeffame kunis ilaalchi tokkummaa akka dagaaguu fi hawaasnis ga'ee hojii misoomaarratti qabu akka dabalu kakaasuuf faayidaa guddaa qaba jedhame .
Hoggansi Paartii Badhaadhinaa naannoo Oromiyaa Magaalaa Baatuutti leenji'aa jiranis hawaasa magaaliichaa waliin guyyaa har'aa duula qulqullinaa taasisaniiru jedhame .
Mootummoonni naannoolee, bulchiinsi magaalaa Finfinnee fi dhaabbileen federaalaa ergaa baga kabaja ayyaana Adawaan isin ga'ee dabarsaniiru .
Mootummaan naannoo Oromiyaa ibsa baaseen, Injifannoon Adawaa injifannoo waloo ummattoota biyyattiiti jedha .
Adawaan dirree injifannoo gurraachootni warra adii itti qaanessanii fi seenaan yoomuu hin dagatamne kan itti galmaa'e jedhe ibsa isaan .
Injifannoon Adawaa kan gootummaa fi onneen Oromoon birmadummaa biyya kana tiksuu, eeguu fi itti-fufsiisuu keessatti taasise itti muul'ateedha .
Mootummaan naannoo Amaaraa gama isaan kabaja ayyaana Adawaa waggaa 124ffaa sababeeffachuun ergaa baga ittiin isin ga'ee dabarseera .
Injifannoon Adawaa gurraachi injifataa ta'uu kan itti mirkanaa'ee fi barameedha jedhe ibsa baaseen .
Itiyoophiyaan mallattoo injifannoo akka taatu kan godheedha jedha ibsi naannichi ayyaannicha ilaalchisee baase .
Bulchiinsi magaalaa Finfinnees waggoota 124 dura biyyi dukkanaa fi doofummaa keessa akka jirtutti ilaallmaa ture injifannoo Adawaan biyya jabduu ta'uu ishee kan itti muul'atee jedha .
Tokkummaa, jaalalaa fi gootummaan moo'achuun akka danda'amu injifannoo seenaa kaa'ee darbeedha jedha ibsi bulchiinsi magaalichaa baase .
Ammas onnee, tokkummaa, jaalalaa fi gootummaa abbootii keenyaarra dhaalleen injifannoo caalmaaf waliin yaa hojjennu ergaa jedhu dabarseera .
Ministeerri Dhimma Alaa FDRI ummata biyyattii maraan baga ayyaana yaadannoo Adawaa waggaa 124ffaan isin ga'e jedheera .
Muummeen Ministiraa FDRI Dooktar Abiy Ahimad biqiltuu naannoo â€˜CMC' tti dhaaban bishaan obaasaniiru .
Dooktar Abiy galgala kana naannichatti argamuun biqiltuu Ganna darbe dhaaban kunuunsaniiru .
Kana duras sirna bishaan obaasuu kana gaggeessun isaanii kan yaadatamudha .
Sooddoo Lammaatu gabaase .
Ayyaanni injifannoo Adawaa waggaa 124ffaan sirnoota addaddaatin kabajame .
Ayyaanichi magaalaa Finfinnee fi magaalaa Adawaatti qophiilee addaddaatin kabajameera .
Kabaja ayyaanichaatif har'a ganama sa'aa 12tti Inxooxxodhaa madfiin dhukaafameera .
Ayyaanni injifannoo Adawaa waggaa 124ffaan Itiyoophiyaanonni gamtooman weerartuu Xaaliyaan itti injifatan bakka hoggansi federaalaa fi naannoo argamanitti kabajama .
Dura taa'aan Waldaa Gootota Itiyoophiyaa Durii Lij Daani'eel Jooteen ergaa dabarsaniin, injifannoon Adawaa mallattoo injifannoo wareegama Afrikaanotaa maraati jedhan .
Haala amma Itiyoophiyaan keessa jirtu caalmaan gara gaariitti jijjiiruu fi ceesisuuf, of eeggannaan walii fi biyyaaf yaaduun socho'uu qabna jedhaniiru .
Muummee ministiraa Dooktar Abiy Ahiman, mootummaan naannoo Oromiyaa fi Amaaraa, bulchiinsi magaalaa Finfinnee baga ayyaana injifannoo Adawaa waggaa 124ffaan isin ga'e jedhaniiru .
Adawaan injifannoo gootummaa walooti jedhan Pireezedaantiin FDRI Saahilawarq Zawdeen .
Ayyaanni injifannoo Adawaa waggaa 124ffaan gaarren Adawaa jalatti sirnoota addaddaatin kabajameera .
Sirnicharrattis gootonni durii, dargaggoonni, daa'imman, hoggansi olaanoo fi qaamoleen hawaasaa addaddaa argamaniiru .
Pireezedaanti Saahilawarq Zawdeenis sirnicharratti argamuudhan ergaa dabarsaniiru .
Pireezedaanti Saahilawarq injifannoo Adawaadhan dura warri adii gurraachonni qaroomina waan hin qabneef, ammayyummaan waan isaan hanqatuu fi humna waan hin qabneef, akka salphaatti isaan jilbiinfachiisnee bitnaan Afrikaanota tuffachaa turan jedhaniiru .
Wareegama Adawaarratti kaffalameen garuu Itiyoophiyaanootarra darbee Afrikaanonni kabajamaniirun ibsan Pireezedaanti Saahilawarq Zawdeen .
Injifannoon sun ammoo bu'aa qabsoo tokkummaati jedhan Pireezedaanti Saahilawarq .
Itiyoophiyaanonni weerara Xaaliyaanii lammaffaarrattis wareegamaa fi gootummaa jabaa galmeessisuudhan biyyi isaanii walabummaa isheetin akka itti fuftu taasisaniiru jedhan .
Har'as kabaja, walabummaa fi fedhii biyyaa kabachiisuuf waloon tumsaan dhaabbachuu qabna jedhan Pireezedaanti Saahilawarq .
Itti aanaan preezdaantii mootummaa naannoo Tigraay Dooktar Dabratsiyoon G/mikaa'eel gama isaanitiin wareegamni abbootii fi haadholii durii mallattoo jaalala biyyaati jedhan .
Seenaa duriirraa barachuudhan tokkummaa fi bilchinaan waliin dhaabbachuudhan, fedhii biyyaa dabarsinee akka hin laanne hojjechuu qabna jedhaniiru .
Ministirri Ministeera Aadaa fi Tuuriizimii FDRI Dooktar Hiiruut Kaasaawii fi bakka bu'aan Koomiishinii Gamtaa Afrikaa Haariisan Viikar injifannoon Adawaa, injifannoo Afrikaanota maraati jedhan .
Poolisiin bulchiinsa magaalaa Shaashamannee kaanaabiisii giraama 3000 to'annoo jala oolche .
Qajeelchi poolisichaa akka ibsetti, kaanaabiisiin kun magaalaa Shaashamanneerraa gara Mooyyaaleetti geejibsiifamaa tureera .
Kaanaabiisicha teessoo xixinnaa fakkeessanii kaartooniin saamsuun geejibsiisaa turaniiru .
Kaanaabiisichi torbee kana keessa akka qabamedha qajeelchichi kan hime .
Shakkamtoonni kaanaabiisicha geejibsiisaa turan, konkolaataa geejjiba ummataa fayyadamuun osoo geejibanuuyi eeruu hawaasatiin harkaa fi harkatti kan qabaman .
Qajeelchichatti ajajaan waajjira poolisii aanaa 2ffaa Saajin Muddiin Mahaammad FBCtti akka himanitti; kaanaabiisii malee meeshaaleen baala sammuu adoochan 200 gubataniiru .
Kantiibaan bulchiinsa magaalichaa obbo Tamaam Huseen gama isaanitiin qaamolee haala kanaan nageenya magaalattii jeequuf yaalan irratti, qaawwa seeraa furuun tarkaanfii malu ni fudhanna jedhan .
FM Faanaa Shaashamanneeraa Xilaahuun Yilmaatu gabaase .
Miseensonni Waldaa Abbootii Qabeenyaa Taaksii Finfinnee muummee ministiraa Dooktar Abiy Ahimad waliin mari'atan .
Miseensonni waldichaa Piroojaktii Shaggar miidhagsuu, hojiilee misoomaa magaalichaa fi Inxooxxoo daawwataniiru .
Dooktar Abiy hojiileen misoomaa kanneen invastimantiidhan kan babal'atanii fi qabeenya dhalootaa ta'uu ibsaniiru .
Tajaajila geejibaa kan laatan namoota addaddaa waliin waan wal qunnamaniif sochii fi hawwata tuuriizimiirratti ga'ee olaanaa akka qaban ibsan .
Badhaadhina biyyaa mirkaneessuuf daangaa keenya dabarree yoo imalle guddinni Itiyoophiyaa waan hin oolles jedhaniiru muummee ministiraa .
Rakkoolee haaromsa hambaaleen walqabatee jiru waaraan furuuf xiyyeeffannoon hojjetamaa jiraachuu Abbaan Taaytaa Qorannoo fi Eeggumsa Hambaalee Itiyoophiyaa beeksise .
Hambaalee sababoota garaagaraan miidhan irra ga'e qabiyyeen isaanii osoo hin jijjiirramin haaromsuuf hojjetamaa jiraachuu abbaa taaytichaatti daayreektarri eegumsaa fi kunuunsa hambaalee obbo Hayluu Zallaqaa Faanaa Broodkaastiing Koorporeetitti himaniiru .
Yeroo ammaas haaromsi Masaraa Abbaa Jifaarii fi dhagaa dhaabbii Xiyyaa xiyyeeffannoon gaggeeffamaa jiraachuu himaniiru .
Gama biraatin haaromsa Masaraa Faasiil eegaluuf qorannoon qophii duraa taasiifamaa jiraachuu eeraniiru .
Akkasumas manneen amantii Laalibalaas waaraan haaromsuuf mootummaa Faransaay waliin hojjetamaa jiraachuu obbo Hayluun dubbataniiru .
Shumat Alamaayyootu gabaaseBaankiin hojjettoota dubartootaa qofaan tajaajila laatu ebbifame .
Baankiin Daldalaa Itiyoophiyaa Finfinnee Caffee Muudaa/ Lidataa/tti dameesaa hojjettoota dubartootaa qofaan tajaajila kennu ebbisiisera .
Baankichi damee kanaan hojii eegaluun isaa hirmaannaa fi ga'oomina dubartootaa dabaluuf akka ta'e Pireezedaantiin Baankii Daldalaa Itiyoophiyaa obbo Baacaa Giinaa dubbataniiru .
Baankichi dubartoota dorgomaa ta'anii fi dandeettii qaban horachuuf hojjechaa jira jedhan .
Baankii damee dubartoota qofaan tajaajila laatu banuunis kutannoo baankichi dubartoota ga'oomsuuf qabu kan agarsiisuudha jedhan obbo Baacaan .
Herreega qusannoo dubartootaa kanaan Birriin biiliyoonni 47 qusatameera jedhan preezdaantichi .
Baankiin hojjettoota dubartoota qofaan tajaajila laatu kun Finfinneetti damee lammaffaa akka ta'e dubbataniiru .
Akka ragaan Baankii Daldalaa Itiyoophiyaarraa argame muul'isutti tajaajilli dubartoota qofaan yaa laatamu malee ummanni hundi tajaajila damichaarraa ni argatu .
Dubartoonni hoggansarratti cimina waan qabaniif dandeettii fi humna isaanii guutuun yoo hojjetan ammoo bu'aan isaan galmeessan olaanaadha jedhame sirna eebbaa kanarratti .
Itti aanaan daayreektara Hoospitaala Giddugala Wuhaan Vaayirasii koroonaan lubbuun isaa darbe .
Itti aanaan daayreektara Hoospitaala Giddugala Wuhaan Dooktar Maay Zhingimiin Vaayirasii koroonaan lubbuun isaa darbeera .
Daayreektarichi umurii isaa waggaa 57ffatti sababa Vaayirasii koroonaatin Hoospitaala Wuhaanitti lubbuun isaa kan darbe .
Dooktar Maay Zhingimiin hojjettoota hoospitaalichaa waliin ta'uun vaayrasicha to'achuuf nama carraaqqii cimaa taasisaa jirudha jedhameera .
Hidhi Haaromsaa kennaa fi eeyyama qaama birootin kan ijaarramu akka hin taane hubatamuu qaba jedhan ministirri Ministeera Dhimma Alaa FDRI obbo Gadduu Aandaargaachaw .
Itiyoophiyaan Hidha Haaromsaa kan ijaartu mirga guutuu waan qabduufi jedhaniiru .
Ministirri Ministeera Dhimma Alaa FDRI obbo Gadduu Aandaargaachawii fi ministirri Ministeera Bishaan, Jallisii fi Inarjii Dooktar Injiinar Silashii Baqqalaan dhimmicharratti ibsa laataniiru .
Obbo Gadduun Itiyoophiyaan qabeenya uumamaasheetti fayyadamtee lammiileeshee hiyyummaa keessaa baasuuf mirga guutuu qabdi jedhaniiru .
Itiyoophiyaan hidhicha yammuu ijaartu biyyoota yaa'a gadaanu keessa jiraatan bifa hin miineni hojjechaa kan jirtu jedhan .
Hojii diizaayiniirraa kaasee amma ijaarsaatti kana giddugaleessa gochuudhan hojjetamaa tureera, hojjetamaas jira jedhan .
Itiyoophiyaan bifa kanaan ijaarsicha gaggeessaa jiraattus, mirkana biyyoota yaa'a gadaanu keessa jiraatan argachuuf mari'atamaa tureera jedhan .
Yeroo marichaattis Itiyoophiyaa, Sudaanii fi Gibts dhimmoota hedduurratti mari'atanii garaagartee isaanii dhiphisuu danda'aniiru jedhan obbo Gadduun .
Ameerikaatti dhimmoota hedduurratti mari'atamaa turus, teeknikaa fi dhimma seeraarratti kan walii hin galamne ta'uu ibsaniiru .
Itiyoophiyaan dhimmicha mariidhan nan fura jettee akka amantu, dhimmoonni tokko tokko ammoo yeroo kan gaafatan waan ta'aniif, marichaan fedhii biyyoolessaa Itiyoophiyaa kabachiisun kan barbaachisu ta'uun eerameera .
Gibtsii fi Ameerikaan waliigalteen hidhichaa dafee akka mallattaa'u barbaadanis, ummanni Itiyoophiyaa dhimmicha hubachuu fi irrattis hirmaachuun waan isa barbaachisuuf, yeroon ni barbaachisa jedhan .
Kanaan ala maricharratti ga'een Ameerikaa fi Baankii Addunyaa adda ba'ee beekamuu qaba; qaamoleen kanneen taajjabdummaarra darbanii seera qopheessanii dhiyeessuuf fedhii qabu jedhan .
Hundaafuu kan barbaachisu marii qofa; kanarra darbee dhaadannoon Gibts dhageessisaa jirtu faayidaa kan hin qabne, hariiroo waloo laaffisuun ala bu'aa homaa kan hin buusne ta'uu yaadachiisaniiru .
Suudaan marichatti akka amantu, bishaan Abbayyaa to'achuu kan barbaaddu Gibts qofa ta'uu ibsaniiru obbo Gadduun .
Itiyoophiyaan yaa'a gadaanuf dhiphattee hojjechaa akka jirtu Ameerikaan hubattee, Itiyoophiyaa fi Gibts mariidhan waliigalteerra akka ga'an qofa gochuu qabdi; dhiibbaan kanaan ala taasifamu garuu faayidaa akka hin qabaatin hubatamuu qaba jedhan .
Ministirri Ministeera Bishaan, Jallisii fi Inarjii FDRI Dooktar Injiinar Silashii Baqqalaan ammoo ijaarsi hidhichaa ariifataa jiraachuu ibsaniiru .
Guutinsaa fi gadi lakkisa bishaanii waliin walqabatee danqaawwan seeraa hin barbaachifne akka dhiyaatan hin barbaannu jedhaniiru .
Waliigalteen mallatteessinu of eegganno barbaachisa .
Ummaataa fi dhaabbailee damichaa waliin erga marii bal'aa adeemsifne mallatteessu qabna kan jedhan Dooktar Silashiin kanarra kan darbe sanada hin barbaachifne yoo nuuf dhiyeessan hin mallatteessinu  .
Raawwii ijaarsa hidhichaarrattis dhiyeenyatti Waajjira Muummee Ministiraatti dhaabbilee ijaarsaa hunda waliin gamaaggamni ni taasifama jedhan .
Sababii Vaayirasii koroonaa Chaayinaatti mudateen meeshaalee barbaachisoo gara biyyaa galchuurratti qaawwi uumamus, ijaarsa Hidha Haaromsaa yeroo qabameef keessatti xumuruuf hojjetamaa jiraan ibsan .
Adoolessa keessa hidhichi bishaan qabachuu akka eegalu mirkaneessudhaan, yeruma kanattis bishaan meetir kiyuubii biiliyoona 4.9 ni qabataan ibsaniiru .
Sanaan boodas Gurraandhalaa fi Bitootessa keessa yaalii fi anniisaa maddisiisuun ni eegalama jedhaniiru .
Preezdaantin FDRI Saahilawarq Zawdee guyyaa har'aa hoggantoota hojii garagaraaf muudama laataniiru .
Bu'uuruma kanaan: Obbo Birhaanuu Tsaggaayee , Aadde Ya'aalam Tsaggaay  , Aadde Hiruut Zammanaa  , Ambaasaaddar Maarqos Taklee , Obbo Baacaa Giinaa ,  Obbo Yibalxaal Aymiroo , Obbo Mihraat'ab Mulugeetaa , Obbo Nabiyaat Geetaachaw  , Obbo Tafarii mallas ambaasaaddara guutuu ta'uun yoo muudaman , Obbo Adigoo Amsaayaa , Obbo Jamaal Bakar , Obbo Abduu yaasin , Obbo Laggasaa Garramaw , Aadde Iyyarusaalem Amdamaariyaa fi Obbo Shibbiruu Maammoo Sadarkaa ambaasaaddaran muudamaniiru .
Hojiirra oolmaa labsii eksaayz taaksii haaraa ilaalchisee hanqina hubannoo uummame furuuf oomishtoota biiraa waliin mariin gaggeeffame .
Marichi Ministirri Ministeera Galiiwwanii aadde Adaanachi Abeebee fi Ministirri Ministeera Maallaqaa obbo Ahimad Shiideen gaggeeffamuu isaatu himame.
Daballiin gatii fi hojjettoota hir'isuun dhaabbilee ajandaawwan marii kan turan yoo ta'u, gaaffiillee fi yaadoota oomishtoota biiraa biraa ka'eef deebii fi ibsi itti laattameera.
Gatiin Garbuu dabaluun daballii gatii biiraaf sababa ta'uu hirmaattoonni kunneen kaasaniiru.
Akkasumas beeksiifni biiraa dhorkamuu fi lakkoofsi fayyadamtootaa hir'achaa dhufuun gatiin biiraa akka dabalu sababa ta'ee jira jedhan oomishtoonni.
Ta'iiwwaan kunneen ragga'uu labsichaa dura waa ta'eef labsicha waliin hariiroo kan hin qabne ta'uu ibsameera.Mootummaan fayyaa hawaasaa eeguuf tarkaanfii fudhate, labsii waliin dhimma walqabtu akka hin taane ibsameera.Daballiin gatii oomishaleerratti taasiifame fooyya'iinsa eksaayz taaksiin kan wal hin ginne ta'uu Ministirri Ministeera Galiiwwanii aadde Adaanachi Abeebee ibsaniiru.Qaamoolee seeraan ala daballii gatii taasisanirratti to'annoo fi hordoffiin barbaachisu ni godhama jedhan.labsiin eksaayz taaksii Invastimantii kan jajjabeessu waan ta'eef rakkoolee mudatan furuuf waliin hojjechuun barbaachisaa ta'uu Ministirri Ministeera Maallaqaa obbo Ahimad Shiideen dubbataniiru.Daballii amma muul'ateef warshaaleen itti gaafatamummaa fudhachuu qabu jedhame.Hojiirra oolmaa labsii eksaayz taaksi kanarratti hubannoo ga'aa uumuuf oomishtoota biroo waliin mariin itti fufa jedhameera.Hojiirra oolmaa isaaf koreen to'annoo, hordoffii fi deeggarsaa dhaabbachuu ibsameera.Pireezedaanti Saahilawarq Zawdeen sagantaa Hidha Haaromsaaf galii walitti qabuu ergaa gabaabaa 8100A ifoomsan.Pireezedaantiin FDRI Saahilawarq Zawdeen ummanni deeggarsaa fi tumsa hidhichaa akka cimsee itti fufu gaafataniiru.Waajjirri Mana Maree Qindeessituu Hirmaannaa Ummataa Ijaarsa Hidha Haaromsaa Guddicha Itiyoophiyaa milkaa'ina ijaarsa Hidha Haroomsaatif ummanni deeggarsasaa karaa ergaa gabaabaa 8100A akka itti fufu gaafateera.Sagantaan ergaa gabaabichaan galii walitti qabuu har'a ifoome kun kan marsaa 3ffaati.Sagantaa galii walitti qabuu ergaa gabaabaa 8100A tiin Birrii miliyoona 20.5 walitti qabuuf karoorfamuunis eerameera.Deeggarsa ergaa gabaa 8100A marsaa jalqabaatin Birrii miiliyoonni 80, marsaa 2ftatin ammoo Birrii miiliyoonni 49.1 walitti qabameera.Sirna galii walitti qabuu ifoomsuu kanarratti ministirri Ministeera Dhimma Alaa FDRI obbo Gadduu Aandaargaachaw, ministirri Ministeera Galiiwwanii aadde Adaanach Abeebee, bulchaan Baankii Biyyoolessaa Dooktar Yinnaagar Dasee, ministirri Ministeera Aadaa fi Tuuriizimii Dooktar Hiiruut Kaasaaw dabalatee dabalatee hoggansi biroon argamaniiru.Ijaarsi marsaa jalqabaa daandii ariitii Mojoo â€“ Hawaasaa %88 xumurameera.Ijaarsa daandii Mojoo â€“ Maqii kiilo meetira 56 keessaa kan kiilo meetirri 50 xumurameera.Daandiin ariitii Mojoo â€“ Hawaasaa kiilo meetira 202 kan uwwisu yammuu ta'u, baajatni Birrii biiliyoonni 13.8 qabameefira.Ijaarsi marsaa jalqabaa baatii 5 booda ni xumuramaan eegama.Haaylayyasuus Makoonnatu gabaase.Baqattoonni Liibiyaa keessa turan kumni 50 gara biyyarraa dhufaniitti deebi'uu isaanii dhaabbanni Yaa'insa Baqattootaa Idila Addunyaa beeksise.Bara Faranjootaa 2015 eegalee Baqattoonni Liibiyaa keessa turan kumni 50 fedhii isaaniin gara biyyarraa dhufaniitti deebi'uu isaanii dhaabbatichi  beeksise.Baqattoonni kunneen bara 2015 eegalee deeggarsa namoomaa dhaabbatichi taasisuun Liibiyaa keessa turuutu ibsame.Gara biyya isaaniitti imaluu osoo hin eegaliin qorannoon yaala fayyaa godhameefira jedhame.Baqattoonni kunneen biyyoota Afrikaa fi Eeshiyaa 44 irraa kan dhufan ta'uu dhaabbatichi beeksiseera.Akka ibsa dhaabbatichaatti baqattoonni kunneen yeroo biyya isaanii ga'an deebisanii dhaabuuf deeggarsi leenjii ogummaa fi diinagdee ni godhamaaf jedhame.Akka tilmaama dhaabbatichaatti baqattoonni seeraan alaa kumni dhibbi 6 fi kumni 50 ol  Liibiyaa keessa kan jiran yoo ta'u, baqattoonni kumni 6 buufata baqattootaa keessatti argamu jedhame.Erga bara Faranjootaa 2011 as Liibiyaatti tasgabbiin  nageenyaa dhabamuun baqattoonni kunneen biyyatttii ka'umsa godhachuun galaana Meediitraaniyaanii qaxxamuun gara biyyoota Awurooppaa garaagaraatti akka ce'aniif carraa gaarii uumee jira jedhame. Mootummaan Jaappaan Wallaggaa Baha aanaa Saasiiggaatti mana barumsaa ijaaruuf Birrii miiliyoona 30 deeggarsa taasise.Piroojakticha abbumaan kan hoggaannu Biiroo tajaajila Piroojaktii Dhaabbata Mootummoota Gamtoomanii (UNOPS)ti jedhame.Itiyoophiyaatti Ambaasaadarri Jaappaan Daayisuukii Maatisuunaangaan Jappaan Hariiroo Itiyoophiyaa waliin qabdu kan yeroo kamiiyyuu calaa cimsaaf dhufuu himaniiru.Piroojaktichi hawaasa Wallaggaa Bahaa aanaa Saasiiggaatti argaman fayyadamoo taasisuu fi manneen barnoota sababoota garaagaraan miidhaan irra ga'e akka haaraatti ni ijaara jedhaniiru.Yeroo ammaas baasii Birrii miiliyoonaa 30 mana barumsaa barattoota 400 keessummeessuu danda'u fi kutaa barsiisotaa 8 qabu waggaa tokko keessatti xumuramuuf xiyyeeffannoon hojjetamaa jira jedhame.Dursaan garee adeemsa baruu fi barsiisuu Biiroo Barnoota Oromiyaa obbo Rattaa Nagawoo gama isaaniin, walitti bu'iinsa garaagaraan manneen barnootaa miidhaan irra ga'e keessaa inni tokko mana barumsaa sadarkaa 1ffaa Leeliisuu Waataatii jedhan.Manni barumsaa kun yeroo ijaarsisaa xumurame jiraattoota naannichaa fayyadamoo ni taasisaa jedhaniiru.Akka EBCn gabaaseetti Tajaajilli Piroojaktii Dhaabbata Mootummoota Gamtoomanii hojii ijaarsichaa dizaayinii isaarraa eegalee hanga xumuraatti kan raawwatu ta'uu himameera.Sagantaan wabii nyaataa boqonnaa lamaffaa magaalota 72tti hojiirra ni oola.Sagantichaan lammiilee miiliyoona 1 ol ta'an fayyadamoo taasisuuf qophiin xumuramaa jiraachuun ibsameera.Eejansiin Wabii Nyaataa fi Carraa Hojii Uumuu Magaalotaa Federaalaa, sagantaa boqonnaa jalqabaatin lammiileen kumni 604 fayyadamoo ta'uu beeksiseera.Itiyoophiyaatti bara 2005 lammiileen hiyyummaadhaa gaditti argaman miiliyoona 4.7 ta'u qorannoon mirkaneessuun ni yaadatama.Sagantaan wabii nyaataa magaalotaa Baankii Addunyaarraa Doolaara miiliyoona 300 argamee fi baajata mootummaan Itiyoophiyaa ramade Doolaara miiliyoona dhibbaa 1 fi miiliyoona 50 bara 2009 eegalamuu daayreektarri oolaanaa eejansichaa obbo Zannabaa Kumaa beeksisaniiru.Sagantichaan lammiileen kumni 92 deeggarsa kallattii argachaa kan jiran yoo ta'u, kumni dhibbi 5 fi kumni 80 ammoo hojii misooma naannoo hojjechuun isaanii ibsaniiru.Fayyadamtoonni hojii eegumsa naannoo irratti bobba'an waggaa sadi keessatti galii ji'aan argatan %20 qusachuu fi deeggarsa Doolaraa 500 hojii kan eegalchiifaman ta'uu himaniiru.Haga ammaatti abbootiin warraa kumni 58 ta'an leenjii fudhachuudhan hojiitti bobba'uuf qophaa'aniiru jedhan.Baankiin Addunyaa saganticharratti gamaaggama gaggeessen bu'aa argame hordofuun magaalota 72tti dabalataan lammiileen fayyadamoo akka ta'an hojjetamaa jiraachuu obbo Zannabeen himaaniiru.Baankichi hojirraa oolmaa sagantaa wabii nyaataa boqonnaa lamaffaaf deeggarsaa fi liqaan Doolara Ameerikaa miiliyoona 500 ramadeera.Mootummaan Itiyoophiyaas sagantichaaf Doolara miiliyoona dhibba 2 fi miiliyoona 50 akka ramadu himameera.Akka gabaasa Tajaajila Oduu Itiyoophiyaatti eejansichi saganticha diriirsuuf qophiin xumuramuun kan ibsan obbo Zannabeen hojichaaf ijaarsii fi caaseffamni akka hundaa'uf waamicha dhiyeesaniiru.Eejansiin Wabii Nyaataa fi Misooma Seeftineetii Finfinnee gama isaatin, waggoottan sadeen darbanitti sagantaa wabii nyaataan jiraattonni sadarkaa hiyyummaadhaa gadiirratti argaman kumni dhibbi 4 fi kumni 15 fi dhibbi 9 fi 23 fayyadamoo ta'uu ibseera.Eejansichatti daayreektarri wabii nyaataa magaalaa fi jireenya foyyeessuu obbo Sabaahaddiin Sulxaan akka jedhanitti, bara qabametti bakka bu'oonni maatii kumni 29 fi dhibbi 7 fi 48 sagantaa ce'umsa jireenyaa foyyeessuu keessa galuun of danda'uun akka socho'aniif leenjii hubannoo cimsuu teeknikaa fi daldalaa kennameefira.Meeshaaleen Koontiroobaandii Birrii miiliyoona 31.6 olitti tilmaamamu to'atamu Ministeerri Galiiwwanii beeksise.Guyyoota shanan darban keessatti meeshaalaan seeraan alaa Birrii Miiliyoona 31 fi kuma dhiba 6 olitti tilmaamamu ta'atameera.Meeshaaleen ala ergii fi al galchii kunneen buufatalee to'annoo Guumurikaa fi keellawwan garaagaraatti to'atamuutu ibsame.Isaanis uffataalee moofaa, Meeshaalee elektirooniksii, nyaata yeroon irra darbe, faayaalee dubartootaa, meeshaalee waraanaa, Jeenereetaroota, ilkaan arbaa, kopheewwan, zayta, dhugaatii lallaafaa, urgooftuuwwan, baala sammuu adoochanii fi qaamaa jijjiirraa konkolaatoota ta'uu himameera.Dabalataan Doolaarri Ameerikaa kumni dhibbi 1 fi kumni 61 fi 513 to'atamuu ragaan Ministeera Galiiwwanirraa argame ni muul'isa.Ameerikaa bulchiinsa Teenaasee magaalaa Naashiviileetti balaa bubbee cimaa mudateen lubbuun namoota 25 darbuu himameera.Namoota 150 olirratti miidhaa cimaa fi salphaa qaqqabsiiseera jedhame.Manneen jireenyaa fi gamoowwan hedduurra miidhaa cimaa geesisuu ibsameera.Bubbichi kan mudate halkan walakkaa waan tureef miidhaa qaqqabe to'achuuf rakkisaa ture jedhame.Buufata xiyyaaraa handhuura magaalichaatti argamurras miidhaa guddaa geessisuutu himame.Sababa balichaan tajaajilli manneen barnootaa, humna elektirikaa fi geejjibaa adda citeera jedhame.Lammiileen kumni 44 ol tajaajila humna elektirikaa ala ta'aniiru.Yeroo ammaa lubbuu baraartoonni hedduun lammiilee miidhaman barbaachaa jiru jedhame.Kaantibaan magaalaatti Joon Koopar miidhaan qaqqame hammaataa ta'uu ibsuun, deeggarsi dabalataa akka taasifamu waamicha dhiyeessaniiru.Pireezedaantiin Ameerikaa Doonaald Tiraamp Jimaata dhufu lammiilee miidhaman daawwaachuuf beellama qabachuu isaanii ibsameera.Hafteen buqqee mataa waggaa miiliyoona 1.5 lakkoofsise naannoo Afaaritti argame.Hafteen buqqee mataa hoomoo irreektas meeshaa bara dhagaa oldowaanii fi ashuuliyaan jedhaman waliin naannoo Afaaritti argameera.Hafteen kun Piroojaktii Qorannoo Goonaatini kan argame.Hafteen buqqee mataa argame kun, qaamolee hoomoo irreektas Afrikaa keessatti argamanirra xiqqaadha jedhameera.Abbaan Taayitaa Qorannoo fi Eegumsa Hambaalee Faanaa Broodkaastiing Koorporeetif ibsa ergeen akka beeksisetti, buqqeewwan mataa Goonaatiin argaman lama yammuu ta'aan, sanyummaan isaaniis kan hoomoo irreektasi.Buqqeen mataa argame(590) yoo ta'u, argannoon kunis beekumsa fayyadama meeshaa dhagaa bara hoomoo irreektas bal'isuu keessatti ga'ee qaba jedhameera.Argannoon kun kan ifoome Wiirtuu Qorannoo Dhufaatii Sanyii Namaa Speeynitti argamu keessa kan hojjetan saayintiistii dhalootan Itiyoophiyaa ta'an Dooktar Silashii Sammaawii fi Ameerikaa bulchiinsa Saawzarn Koonneektiikatitti qorataa fi proofeesara kan ta'an Dooktar Maaykil Roojarsiin kan duurfamu Piroojaktii Qorannoo Goonaatini.Buqqeen mataa jalqaba obbo Ibraahiim Habiibin argame waggaa miiliyoona 1.5 kan lakkoofsise yammuu ta'u, kan lammaffaa ammoo Piroofeesar Niikoolaaz Toozin kan argamedha; innis waggaa miiliyoona 1.2 kan lakkoofsisedha.Kanaan dura hafteen hoomoo irreektas Itiyoophiyaatti naannoo Awaash Jiddugaleessaa(Diikaa), Malkaa Qunxurree fi Koonsoo qofatti ture kan argaman.Argannoon ammaa ammoo qorannoo damichaatif odeeffannoo dabalataa gumaachera.Piroojaktiin Qorannoo Goonaa Paaliwoo'aantiroopooloojii waggoottan 30n darbaniif qorannoo gaggeessen, meeshaalee dhagaa waggaa miiliyoona 2.6 lakkoofsise, haftee sanyii namaa Ardiipiitiikas Raamiidas waggaa miiliyoona 4.4 lakkoofsise argachuudhan, barruulee idil addunyaarratti maxxansuudhan beekamaadha. Nikoolaas Maaduuroon dubartoonni biyyasaanii ijoollee ja'a godhachuu qabuun waamicha taasisan.Pireezedaantiin Venzuweelaa Nikoolaas Maaduuroon dubartoonni biyyasaanii faayidaa biyyaatif jecha ijoollee ja'a godhachuu qabu jedhaniiru.Qophii karoora fayyaa dubartoota biyyaalessaa beeksisuu kan TVtiin darbaa ture irratti Maaduuroon dubartootan "dahaa, dahaa" jechuun ergaa dabarsaniiru.Biyyattiin ammoo hir'ina nyaataa fi dhiheessii qorichaa cimaa qabdiin jiraattonni komachaa jiru.Akka Dhaabbanni Deeggarsa Daa'immanii(UNICEF) jedhuttis, bara Faranjootaa 2013 fi 2018 jidduutti daa'imman biyyattii %13 hir'inni nyaataa isaan mudateet ture.Morkii cimaan motummaa fi dhaabbilee mormitoota biyyattii gidduutti gaggeeffamu rakkina biyyattii hammeessera.Dureen dhaaba mormituu Ju'aan Gu'aadoo biyyoota 50 oliin akka hogganaa Venzuweelaa seera qabeessaatti ilaalama.Garuu Pireezedaanti Maaduuroo, hogganaan paartii â€˜Leeft Wiing' biyyattii fi kan deeggarsa waraanaa Veenzuweelaa qabu kun aangorra tureera.Maaduuroon dubartoota qophicharratti argamaniin daa'imman dubaraa fi dhiiraa xixiqqoo jaha waan deessaniif Waaqni isin haa eebbisu jedhaniiru.Biyyaaf jechuun dubartoonni hundinuu ijoollee jaha haa godhatan jechuunkan kakaasan, kabaja Maarch 8 sababeeffachuun torban dubartootaa qophaa'errattidha.Magaalaa Shanootti lafti kaaree meetirri 60,656 seeraan ala maqaa invastimantiitin qabamee ture baankii lafaatti deebi'e.Waajjirri Dhimmoota Koominikeeshinii Aanaa Qimbibiit akka beeksisetti lafichi bara 2007 ture maqaa invastimantiitin kan qabame.Lafichi kan fudhatame maqaa hoteela abbaa uurjii 3 fi 4 ijaarra jedhuuni.Sanaan boodas bu'uurri ijaarsa gamoo 44 eegalameet ture.Yaata'uutii lafichi karaa seeran alaatin kan qabame waan ta'eef, waraqaan abbaa qabiyyee isaanii haqamuudhan lafti gara baankii lafaatti deebi'eera Akka odeeffannoo waajjirichaatti laficha kan qabate namoota naannoo tokko qofaati.
Maqaa lafichaatinis meeshaa ijaarsaa qaraxa malee galchuudhan mootummaan Birrii miliyoona 60 ol akka dhabu taasifameera jedheera waajjirichi.
Koomiishiniin Naamusaa fi Farra Malaammaltummaa Oromiyaatis dhimmicharratti himannaa banee murtee irratti argateera.
Manni Murtii Waliigalaa Oromiyaatis lafichi baankii lafaatti akka deebi'u murteessera.
Mootummaan Xaaliyaan Itiyoophiyaadhaf deeggarsaa fi liqaa Birrii biiliyoona 1.04 laate.
Kana keessaa Birrii miiliyoonni dhibbi 4 fi miiliyoonni 56.98 deeggarsaan kan laatamedha.
Birrii miiliyoonni dhibbi 5 fi miiliyoonni 75.72 ammoo liqaadha.Waliigalteen liqaa fi deeggarsichaas har'a mallatteeffameera.
Waliigaltichas ministir deettaan Ministeera Maallaqaa FDRI obbo Admaasuu Nabbabaa fi Itiyoophiyaatti Ambaasaaddarri Xaaliyaan Arturoo Luuzii mallatteessaniiru.
Maallaqichi Piroojaktii Shaggar miidhagsuu, carraa hojii uumuu, fayyaa naannolee cimsuu fi bu'uuraalee misoomaa birootif oola.
Addisuu Muluunahtu gabaase.Muummee ministiraa Dooktar Abiy Ahimad hoggansa Kookaa Koollaa Kaampaanii waliin mari'atan.
Dooktar Abiy dura taa'aa Kookaa Koollaa Kaampaanii Jams Kwuunsii fi dhaabbatichatti hogganaa damee Afrikaa Jaakwiis Vermeewulan waliin mari'ataniiru.
Muummee ministiraa sochii invastimantii dhaabbatichaa dinqisiifataniiru.
Dhaabbatichi misooma magaalaa deeggaruurratti ga'ee qabu dinqisiifatanii, tumsicha cimsee akka itti fufu gaafataniiru.
Hoggantoonni dhaabbatichaa lamaan Ganna dhuftu sagantaa biqiltuu biiliyoona 5 dhaabuu fi invastimantii jajjabaa hojiitti galchuuf waadaa galaniiru.
Balaa abiddaa magaalaa Sireetti qaqqabeen miidhaan qabeenyaa fi qaamaa namootarra ga'eera.
Godina Wallaga Bahaa aanaa Sibuu Siree magaalaa Sireetti balaa abiddaa mudateen manneen daldalaa fi jireenyaa 15 yoo gubatan  miidhaan qaamaa cimaan namoota 15 irra qaqqabeera.
Ka'umsi balaa kanaa maal akka ta'e qulqullaa'aa jira jedheera Waajjirri Dhimmoota Koominikeeshinii Aanaa Sibuu Siree.
Balaa uumame kanaan manneen daldalaa akka uffataa, kophee, bilbila sochootuu, shaqaxaa akkasumas manneen miidhagina rifeensaa fi manneen jireenyaa gubataniiru.
Balaa abiddaa kanaan qabeenyi manneen kana keessa jiru guutummaatti barbadaa'era.
Namoota balaa kanaan miidhaman 15 keessaa 3 riifar ta'uun gara Finfinneetti yoo ergaman, namni 2 Hoospitaala Naqamteetti, namoonni 10 ammoo Hoospitaala Sireetti yaalamaa jiru.
Daayreektarri olaanaa Eejansii Nageenya Infoormeeshinii preezdaantii Intarneet Soosaayitii Idil Addunyaa waliin mari'atan.
Daayreektarri olaanaa eejansichaa Dooktar Shuumatee Gizaaw preezdaantii Intarneet Soosaayitii Idil Addunyaa Andiriiw Sulivaan waliin dhimmoota waliin hojjechuu isaan dandeessisurratti mari'ataniiru.
Dooktar Shuumateen akka ibsanitti imaammannii fi tarsiimoon eejansichi baasu qabiyyee idil addunyaa akka qabaatuf Intarneet Soosaayitii waliin dhimmoota waliin hojjechuu isaan dandeessisurratti waliigaluu isaanii himaniiru.
Andiriiw Sulivaan gama isaanitiin waliin geettii odeeffannoo mirkaneessuu fi nageenya eeguuf dhaabbanni isaanii kan hojjetu ta'u ibsuun, hojii eejansichi hojjetu tumsuuf murteerra ga'uu isaanii dubbataniiru.
Marichaan cinaatti ogeessonni teeknikaa Intarneet Sosaayitii Idil Addunyaarra dhufan hojjettoota Eejansii Nageenya Infoormeeshinii waliin nageenya idil addunyaa ilaalchisuun dhimmoota hubannoon barbaachisuu fi of eeggannoon taasifamuu qabu irratti ibsa laataniiru.
Intarneet Soosaayitiin waggaa 29 dura kalaqxoota intarneetiin kan hundeeffame yoo ta'u, odeeffannoon guutuu addunyaa akka qaqqabu, nageenyi isaa kan eegamee fi amantummaa akka qabaatuf hojjechaa kan jiru, akkasumas tola ooltota kuma 67 ol walitti qabuun kan socho'u dhaabbata miti mootummaadha.
Koonfiransiin misooma Intarneet Soosaayitii Finfinneetti yeroo jalqabaaf Gurraandhala 24-26, 2012 gaggeffamaa jira.
Barreessaan oolaanaa Dhaabbata Mootummoota Gamtoomanii duraanii umrii isaanii waggaa 100tti boqatan.
Barreessaa olaanaa Dhaabbata Mootummootaa Gamtoomanii 5ffaa kan turan, lammiin Peeruu Jaaveer Peereez umrii isaanii waggaa 100ffaatti du'aan addunyaa kanarraa boqataniiru.
Jaaveer Peereez kan boqatan mana jireenyaa isaanii Liimaatti argamutti.
Jaaveer Peereez qophummaadhan Laatiin Ameerikaa bakka bu'uudhan nama tajaajilan turani.
Bara Faranjootaa 1982 hanga 1991 si'a lamaaf barreessaa olaanaa ta'uun kan tajaajilan Jaaveer Peereez, lola Iraanii fi Iiraaq dhaabsisuudhan shoora olaanaa taphachuun isaanii ni himama.
Dabalataan Waraanni Diilallaa'aan akka dhaabbatuu fi hariiroon biyyoota addunyaa akka cimu hojjetaniiru.
Yaata'uutii waraana Peeniinsuweellaa Arabaa bara 1990 dhaabsisuuf hin milkoofne turan.
Barreessaa olaanaan Dhaabbata Mootummoota Gamtoomanii Antooniyoo Guutareez, Peereez lammiileen Ameerikaa Liibaanoositti ugguraman akka gadhiifaman , Kaamboodiyaa fi Elsaalvaadoor waliigalteerra akka ga'an taasisuu isaanii yaadataniiru.
Dabalataan diippiloomaasiin idil addunyaa akka cimuu fi addunyaa jijjiiruurratti gumaacha olaanaa taphataniiru jedhan.
Muummee ministiraa Dooktar Abiy Ahimad baga ayyaana injifannoo Kaarraamaarraan ittiin isin ga'e jedhan.
Ayyaanni injifannoo Kaarraamaarraa yaadatamee oolera.
Kaarraamaarraan injifannoo weerartuun Soomaaliyaa Zayid Baarreen duurfamu, kan itti qaana'edha.
Weerarri Soomaaliyaa 1967, Itiyoophiyaan warraaqsa keessaa osoo hin ba'in, yeroo walitti bu'iinsarra turtetti kan mudatedha jedhan muummee ministiraa Dooktar Abiy Ahimad ergaa isaanitiin.
Akkuma weerartoota kaanii Zayid Baarreenis dogoggoree Itiyoophiyaa weeraruudhan, dhumarra injifatamee qaana'ee gale jedhan.
Yeroo sanatti Itiyoophiyaanonni leenjii ga'aa dhabanis jaalala biyyaatin weerartuu qaanessaniiru jedhan muummee ministiraa.
Walabummaa biyyaa kabachiisuuf aarsaan bara mootummaa kamuu keessa kaffalamu kan Itiyoophiyaanotaati; seenaa, wareegamaa fi injifannoo walootis jedhan.
Qaawwi keessoo diina alaa waan affeeruf, waljabeeffannee waliin yaa dhaabbannu jedhan Dooktar Abiy Ahimad.
Wareegamicharrattis loltoonni Kuubaa fi Yaman aarsaa Itiyoophiyaanota cinaa dhaabbachuudhan kaffalaniif seenaan isaanii yaadatamaa jiraata jedhan.
Dhaabbanni miti mootummaa nagaanyaa fi araaraa Furtuu jedhamu dhimma nageenya Oromiyaa furuuf socho'aa jiraachuu beeksise.
Dhaabbanni kun waraqaa ragaa mootummaa irraa dhiyeenyattii argateen dhimmoota nagaa fi araara naannoo Oromiyaa fi nageenya naannollee ollaa wajjin hojjechuuf hundaa'e.
Kunis muuxannoowwan nageenyaa fi araara idil addunyaa hordofeen kan geggeffamu ta'uu walitti qabaan dhaabbatichaa obbo Lammii Taayyee midiyaaleef ibsaniiru.
Dhaabbatni kun miseensota 13n kan hundeeffame ta'uu Biiroon Dhimmoota Koominikeeshinii Mootummaa Naannoo Oromiyaa beeksiseera.
Kaayyoon hundeeffama dhaabbatichaa inni ijoon rakkoo nageenyaa Lixa fi Kibba Oromiyaatti wal dhibddee waggaa tokkoo oliif waraana mootummaa fi qaamni bosona jiru jidduu jiran furuu fi akkaataa araarri dhugaa qaamota lamaan kana gidduutti bu'uu danda'u irratti kan hojjetu ta'uu miseensonni dhaabbatichaa dubbataniiru.
Kana keessatti ammoo ummanni gidduutti miidhamaa jiraachuun rakkoo nageenyatiin sab-qunnamtiin adda cituu fi hojiin misooma bu'uuraa dhabamuun yaaddoo guddaa ta'ee jira.
Kun akka sabaatti nu yaaddessa; kanaaf miseensootni kunniin walitti dhufuun akkaataa araarrii fi nageenyi waaraan argamu irratti hojjechuuf jalqabneerras jedhan.
Araara kana keessatti mootummaa biraa fudhatamaa kan argatanii fi qaamoleen hidhatanii socho'anis midiyaaleerraayis ta'e karaa kamiiniyyuu odeeffannoo argataniin hojii keenya kana akka nurraa fudhatan ni gaafanna jechuun miseensootni kunnin waamicha dhiyeessaniiru.
Gama mootummaatin hogganaan Biiroo Dhimmoota Koomunikeeshinii Mootummaa Naannoo Oromiyaa obbo Geetaachoo Baalchaan ibsicharratti argamuun ergaa dabarsaniin dhaabbanni kun dhimma kooti jedhee nagaa ummataa irratti hojjechuuf onnachuu isaa galateeffachuun, hojiiwwan isaan yeroo sochii taasisan keessatti bifa kamiiniyyuu kan deeggaran ta'uu ibsaniiru.
Nageenyi yoo jiraate misoomni jira, kanaaf rakkoo nageenya naannoo keenyaatti uumameef mootummaan gamasaatin dhaabbata kana cinaa akka dhaabbatus ibsaniiru.
Balaa tiraafikaa Godina Harargee Bahaa aanaa Baabbileetti qaqqabeen lubbuun namoota 6 darbuu poolisiin beeksise.
Balichi minibaasii Hararii gara Jigjigaatti imalaa ture konkolaata miila sadii baajaajii magaalaa Baabbiile gara ganda Gammachiisitti imalaa ture waliin walitti bu'uun kan qaqqabe ta'uu komishiin poolisii aanichaa beeksiseera.
Komishinii poolisii aanaa Baabbileetti hogganaan divizhinii kominikeeshinii Komaandar Siyyum Dagafaa akka ibsaniitti balichaan konkolaachisaa Baajaajii dabalatee lubbuun namoota 6 darbeera.
Dabalataan namoota 4 irra miidhaan qaamaa cimaa fi salphaan ga'eera jedhan.
Muummee Ministirra Dooktar Abiy Ahimad hoggantoota bulchiinsa magaalaa Finfinnee waliin ta'uun duula qulqullina irratti hirmaatan.
Duula qulqullinaa kanarratti Itti aanaan Kantiibaa Bulchiinsa Magaalaa Finfinnee Injinar Taakkala Uumaa dabalate hoggantoonnii Paartii Badhaadhinaa argamaniiru.
Hoggantoonni Paartii Badhaadhinaa Finfinneetti argaman guyyoota darbaniif leenjirra turuun isaanii ni yaadatama.
Mata duree "yaada balfaa fi balfa magaalakoorra nan qulqulleessa" jedhuun duula qulqullinaa gaggeeffamerrattii fi kunuunsa biqilturratti hoggantoonni kuma 4 ol hirmaataniiru.
Ijaarsa hidha haaromsaarratti garaagarummaa tokko malee qaamni hundi hirmaachuu akka qaban hoggantoonni Paartiilee siyyaasaa himan.
Hidha haaromsaa ilaalchise ibsa Ameerikaan laatterratti tarkaanfilee fudhatmuu qaburratti hoggantoonni paartiilee siyyaasaa Faanaa Broodkaastiing Koorporeeti waliin turtii taasisaaniiru.
Hidhaan haaromsaa ibsituu birmadummaa biyyaattii waan ta'eef ijaarsa isarratti lammiileen hundi hirmaannaa taasisuu akka qaban ibsaniiru.
Itiyoophiyaan dursuma gara marii sadee seenuu hin qabdu ture, ammas ejjennoon isheen qabattee gaarii ta'uu dura taa'aan Kongiransii Federaalaawaa Oromoo Piroofeesar Mararaa Guddinaa dubbataniiru.
Gochaan Ameerikaan Gibtsi waliin gochaa jirtu faayidaa fi birmadummaa Itiyoophiyaa kan miidhu ta'uu ibsaniiru.
Piroofeesar Mararaan ejjeennoon hoggantoonni marii kanarratti hirmaatan agarsiisan jaalala biyyaaf qaban kan muul'isuudha jedhan.
Ijaarsa hidhichaa galmaan ga'uuf qaamni hundi irree tokkoo hiriiruu qabu kan jedhan Piroofeesar Mararaan, haala biyyoota Gibtsi cinaa hiriiranii xinxaaluunis murteessadha jedhan.
Yeroo kamiiyyuu faayidaa fi birmadummaa biyyaa dursuun barbaachisaadha ta'uu dura taa'aan Paartii Demookiraatawaa Tigraay Dooktar Aragaawii Barihee himuun, yeroo itti aanuu mootummaa fi ummatarraa waan eeggamurratti mari'chuun murteessaa ta'uu ibsaniiru.
Paartiileen siyyaasaas gama isaaniin faayidaa fi birmadummaa biyyaarratti waliin dhaabbachuu qabu jedhan.
Hoggantoonni kunneen seenaa waloo kan ta'e ijaarsa hidha haaromsaa xumuruuf qaamni hundi garaagarummaa tokko malee waliin dhaabbachuu akka qaban wamicha godhaniiru.
Balaay Tasfaayeetu gabaase.
Itiyoophiyaa biyya hambaa fi seenaa durii qabdu ta'uun badhaasa filatamaa waggaa Paatwaa injifatte.
Itiyoophiyaa biyya hambaa fi seenaa duriiti jechuun Jarmanitti waggaan kan gaggeeffamu badhaasa Paatwaa injifatteetti.
Ministirri Aadaa fi Turizimii FDRI Dooktar Hiruut Kaasaahuun badhaasa Paatwaa irratti Ministira Turizimii filatamaa sahaaraa gadii jechuun filatamaniiru.
Badhaasni Paatwaa bara kanaa dameewwan garagaraa biyyoonni addunya 13 injifachuu isaanii ragaan Ministeera Aadaa fi Turizimiirra argame ni muldhisa.
Gaazaa Seerxiitti balaa abiddaa qaqqabeen lubbuun namoota 9 darbuun himame.
Balichi mana daabboo tolchaan keessaa ka'uu dubbatameera.
Kanneen lubbuun darbeen alatti namoonni 60 madaa'aniiru.
Namoota du'aan keessaa 6 ammoo daa'immani jedhameera.
Bakkaa balaan abbiddicha itti ka'e naannoo mana dabbichatti kan argaman manneen kuusaa, iddoo konkolaataan dhaabbatu, warshaalee fi manneen daldalaarra miidhaa guddaan ga'eera jedhame.
Qaamolee koontiroobaandii daddabarsan to'achuuf yaalii godhamaa tureen lubbuun hojjettoota Guumruukaa, Poolisii Federaalaa fi Humna Addaa Naannoo Amaaraa darbe.
Maagaalaa Baahir Daar naannoo buufata to'annoo guumruukaa Saanjaatti koontiroobaandistoota boombii seeraan ala fe'anii imalaa turan to'achuuf falmii taasifameen lubbuun namoota sadii darbuun ibsameera.
Ministeerri Galiiwwanii namoota lubbuun darbaniif gadda itti dhaga'ame ibsuun, taateen kun caalmaatti koontiroobaandii to'achuuf murannoon hojjetamuu akka qabu ibseera.
Daandiin Qilleensa Itiyoophiyaa tajaajila fe'umsaa fi loojastiiksitiin badhaasa idil addunyaa kan waggaa moo'ate.
Dhaabbatichi waldorgommii Hind Muumbaayitti gaggeeffameen moo'achuun isaa himameera.
Hojii indaastirii xiyyaara fe'umsaatin sadarkaa idil addunyaatti dorgomaa fi si'ataa taasisuuf hojjeteen badhaasa kana akka mo'atedha kan himame.
Badhaasni kun daandiin qilleensichaa sadarkaa Afrikaa fi kutaa addunyaatti tajaajila fe'umsaa fi loojastiikiin hojiin hojjetaa jiru olaanaa ta'uu isaa kan mirkaneesse akka ta'e hojii raawwachiisaan Daandii Qilleensa Itiyoophiyaa obbo Tawaldee Gabramaariyaam ibsaniiru.
Beekamtiin kun caalmaatti hojjechuuf onnachiiftuu gaariidha jedhan.
Itiyoophiyaan Liigiin Arabaa Hidha Haaromsaarratti Gibts deeggaruun murteen dabarse fudhatama hin qabu jette.
Liigiin Arabaa sadarkaa ministiroota dhimma alaatin walga'ii Roobii darbe gaggeessen Hidha Haaromsaarratti ejjennoo Gibts deeggaruudhan yaada murtoo dhiyeessera .
Miseensa liigichaa kan taate Sudaan murticha mormiteetti .
Sudaan murteen darbe biyyoota Arabaa Itiyoophiyaa waliin kan walitti buusuu fi fudhatama kan hin qabne ta'uu ibsuudhan murticharratti maqaan ishee akka hin kaa'amne mormiteetti .
Ministeerri Dhimma Alaa FDRI ibsa har'a baasen akka beeksisetti, Liigiin Arabaa murteen dabarse yaadolii marii kanaan dura Hidha Haaromsaarratti gaggeeffaman ilaalcha keessa kan hin galchine, biyya miseensa isaa taatef dunuunfannaan deeggarsa kan laate jedheera .
Ibsichaanis ejjennoo Sudaan dinqisiifateera .
Ministeerri Dhimma Alaa FDRI ibsa isaatin Itiyoophiyaan biyyoota Arabaa waliin walitti dhufeenya gaarii akka qabdu, mariin kanaan boodaas bifa biyyoota dhimmi isaan ilaallatu fayyadamaa taasiseen hojiirra kan oolu ta'uu beeksiseera .
Liigiin Arabaas yaada qaamolee hundaa ilaalcha keessa galchuudhan, dhugaarratti kan hundaa'e ta'uu qabaan kaasera .
Faallaa kanaan murteen darbu garuu fudhatamaa fi amanamtummaa liigichaa laaffisa jedheera ministeerichi .
Liigichi addunyaarratti hojiilee nageenyaa, tasgabbii fi tumsarratti hojjeturrattis maqaa xuraa'aa kaa'ee darbaan akeeke .
Itiyoophiyaanis bifa biyyoota yaa'a Naayil hin miinen, fedhii dhaloota ammaa fi egeree ilaalcha keessa galchuudhan, qabeenyichatti fayyadamuuf mirga qabdi jedheera Ministeerri Dhimma Alaa FDRI .
Lagichis daangaa biyyootaa kan qaxxaamuru waan ta'eef, fayyadamni isaa bifa tumsa waloo hin miine, haqaa fi sababarratti hundaa'en hojiirra akka oolu ni hojjetti jedheera .
Marii gaggeeffamuun waliigalteerra ni ga'amaan abdii Itiyoophiyaan qabdus ministeerichi eerera .
Yaata'uutii liigichi Itiyoophiyaarratti dhiibbaa uumuu fi olaantummaa agarsiisuuf yaalun fudhatama kan hin qabne, addunyaa amma jirturrattis bakka homaatuu hin qabnedha jedhe .
Itiyoophiyaan sagantaa qabameen hojii bishaan guutuu fi anniisaa maddisiisuu kan hojjettu ta'uu, kunis akkaataa waliigaltee irra ga'ameen fudhatama kan qabu ta'uu ibseera .
Filannoon biyyoolessaa Itiyoophiyaa bara 2012 nagayaan akka xumuramu hojjetamaa jiraachuu Ministeerri Nageenyaa beeksise .
Ministeerri Nageenyaa, â€˜Jastiis Foor Ool PF' Itiyoophiyaa waliin nageenyaa fi mirgoota demokraasiirratti waliin hojjechuuf waliigalaniiru .
Waliigalteen irra ga'ame humna caasaalee nageenyaa fi qaamolee haqaa cimsuuf oola jedhameera .
Ministir deettaan Ministeera Nageenyaa aadde Fire'aalam Shibaabbaaw tumsichi barbaachisaa ta'uu ibsaniiru .
Pireezedaantiin â€˜Jastiis Foor Ool PF' Itiyoophiyaa Paastar Daani'eel G/sillaaseen hojichaaf Birrii miiliyoonni 27 ramadamuu ibsaniiru .
Magaalaa Finfinnee kutaa bulchiinsa Booleettii waldhabdee waardiyyoota Baankii Innaat gidduutti uummameen lubbuun namoota 3 darbuu ibsameera .
Magaalaa Finfinnee kutaa bulchiinsa Boolee aanaa 3 iddoo addaa â€˜Moorniing Istaar Mool' Baankii Innaat damee Dooktar Jambar Tafarraatti waldhabdee waardiyyoota 3 gidduutti uummameen lubbuun namoota 3 darbuu Koomiishiniin Poolisii magaalaa Finfinnee ibseera .
Ganama har'aa naannoo sa'aatii 4:00tti waldhabdee waardiyoota kanneen gidduutti uummameen inni tokko meeshaa waraanaa of harkaa qabuun jaalleewwan isaa lama erga ajjeesee booda ofis ajjeesuu isaa ibsameera .
Sababni waldhabdichaa hin beekkamne jedhameera .
Ka'umsa waldhabdichaa qoratamaa jiraachuu Koomishinichi beeksiseera .
Ministeerri Galiiwwaanii uffatalee Koontiroobaandii qabaman Birrii miiliyoona 5tti tilmaammamu dhaabbilee tola ooltootaaf gumaache .
Ministeerichi guyyaa dubartoota addunyaa (March 8) sababeeffachuun dhaabbilee tola ooltootaa 4 dubartootanni hundeessaniif gumaacheera .
Ministirri Ministeera Galiiwwanii aadde Adaaneech Abeebee sirna wal harkaa fudhiinsaarratti haasawaa taasisaaniin, faayidaa ummataa fi mootummaa miidhuuf qaamolee sochii Koontiroobaandii taasisaan irratti tarkaanfiin fudhatamu itti fufa jedhaniiru .
Qaamoolee Koontiroobaandii sosochosan to'achuun buufatalee guumruukaa qofaan osoo hin taanee, hawaasnis qooda isaa ba'uu qaba jedhan .
Hojiin Koontiroobaandii diinagdee fi nageenya biyyarratti miidhaa cimaa waan qabuuf dura dhaabbachuun dirqama qaama hundaa ta'uu qaba jedhan .
Baatiwwan 6 darbanitti sochii koontiroobaandii to'achuuf hojii hojjetameen meeshaaleen Birrii biiliyoona 1.2 ta'an to'atamuu isaanii ibsameera .
Sooddoo Lammaatu gabaaseeKoomiishiniin Carraa Hojii Uumuu baatiiwwan 7n darbanitti lammiilee miiliyoona 1.67f carraan hojii uumamuu beeksise .
Manni Maree Carraa Hojii Uumuu Biyyoolessaa raawwii baatii 7 gamaaggameera .
Waltajjicharratti kan argaman walitti qabaan mana marichaa fi itti aanaan muummee ministiraa obbo Dammaqaa Makoonnan sochiin carraa hojii uumuu bifa qindaa'aa fi bu'aarratti hundaa'en hogganamuu qaba jedhaniiru .
Koomiishiniin Carraa Hojii Uumuu waltajjicharratti akka ibseen, baatiiwwan 7n darbanitti lammiilee miiliyoona 1.67f carraan hojii uumameera .
Pireezedaantiin FDRI Saahilawarq Zawdee fi Pireezedaantiin mootummaa naannoo Oromiyaa obbo Shimallis Abdiisaan warshaa cuucii Adaamaatti ijaarrame; Itiyoo Chiikan ebbisan .
Warshaan har'a ifatti ebbifame Birrii miiliyoona dhibba 1 fi miiliyoona 50 kan hojjetamedha .
Dhaabbatichi torbanitti cuucii miiliyoona 1.4 oomishuun, qonnaan bultootaa fi horsiisee bultootaf kan raabsu ta'a .
Muummeen Ministiraa FDRI Dooktar Abiy Ahimad jiraattoota godina Daawuroo waliin dhimmoota garaagararratti mari'ataniiru .
Ijaarsa hidha haaromsaa irree tokkoomeen xumurun madda aanniisaa Itiyoophiyaarra darbee ollaaf oolu akka ta'uuf ni hojjenna jedhan Dooktar Abiy .
Yeroo ammaa garaagarummaa tokko malee irree tokkoomeen hidha haaromsaa xumurun jaalala biyyaaf qabni agarsiisuun barbaachisaadha jedhan .
Hirmaattoonni marichaas hojiilee hoggansa Muummee Ministiraan hojjetamaa jiru dinqisiifataniiru .
Keessattuu hirmaattoonni dubartootaa yeroo ammaatti hirmaannaa fi fayyadamummaa dubartootaa mirkaneessuuf hojii hojjetamaa jiru galateefataniiru .
Jiraattoonni kunneen naannichaatti hanqinoota dhiyyeessa bishaan dhugaatii qulqulluu, bu'uraalee misoomaa, bulchiinsa gaarii fi Piroojaktoonni eegalamanii osoo hin xumuramani hafan furmaata waaraa argachuu akka qaban gaafataniiru .
Hambaalee,duudhaalee fi aadaa godinichaaf beekkamtii laachuun madda indaastirii carraa hojii taasisuuf hojjetamuu akka qabu gaaffilee dhiyeessaniiru .
Muummeen Ministiraa FDRI Dooktar Abiy rakkoolee fi gaaffilee jiraattoonni kaasaniif furmaata waaraa laachuuf xiyyeeffannoon kan hojjetamu ta'uu ibsuu isaanii ragaan Waajjira Muummee Ministiraarra argame ni muul'isa .
Itiyoo Teelekoom guyyaa dubartoota addunyaa 44ffaa sababeeffachuun hayyoota dubartoota hojii baruu fi barsiisuu keessatti ga'ee olaanaa ba'an badhaasera .
Dhaabbatichi barsiisota dubartoota Itiyoophiyaa mana barumsaa sadarkaa 2ffaa mootummaa keessatti barsiisan 250n badhaasera .
Badhaasichi guyyaa ayyaana dubartootaa 44ffaa har'a Finfinneetti kabajamerratti laatameera .
Tajaajila intarneetii Giigaa Baaytii (GB) 1, sagalee 200, ergaa gabaabaa (SMS) 200 baatii sadiif turu laachuu isaa Itiyoo Teelekoom beeksiseera .
Kennaa kanarraa barsiisonni dubartootaa manneen barnootaa mootummaa sadarkaa 2ffaa kuma 20 fi 477 fayyadamoo ta'u jedhame .
Dabalataan barsiisota dubartootaa hojii isaaniin qabxii olaanaa galmeessan 50 carraadhan Laaptooppii badhaasera .
Akkasumas Barsiisota 200f ammoo moobaayila ammayyaa kenneera jedhame .
Hojii gaggeessituu olaantuun Itiyoo Teelekoom aadde Fireehiwoot Taammiiruu dubartoota ga'oomsuun guddina waliigalaa biyyattii mirkaneessudha jedhan .
Jiraattoonni aanaa Gimbichuu lammiilee waggaa 1 dura balaa xiyyaaraan lubbuun isaani darbeef yaadannoo waggaa taasisaan .
Balaan xiyyaaraa kun lubbuu namoota 157 galaafate ture .
Xiyyaarri qabeenya Itiyoophiyaa Booying 373 maaks 8 jedhamu lammiilee biyyoota 35 lubbuu namoota 157 baduu danda'eera .
Akka Dhaabbanni Preesi Itiyoophiyaa gabaseetti waggaa 1ffaa balaa kanaa yaadachuuf har'a naannawa Bishooftuu, ganda Gaara Hamaatti qophiilee garagaraatiin yaadatamaa jira .
Sagantaan yaadannoo kunis eebba abbootii Gadaa fi amantii eegalame .
Guyyaan Dubartoota Addunyaa (â€˜March 8') qophii garagaraan kabajameera .
Guyyaan Dubartoota Addunyaa (â€˜March 8') sadarkaa addunyaatti yeroo 109ffaf, akka Itiyoophiyaatti ammoo yeroo 44faf kabajameera .
Guyyichi mata duree " mirgi namummaa fi dimokiraasummaa dubartootaa akka kabajamu, kabajaa fi faayidaa isaaniif malu akka argatan" jechuun kabajameera .
Muummeen Ministira Dooktar Abiy Ahimad guyyaa har'a kan kabajame guyyaa dubartootaa ilaachisuun erga gaba geessanii dabarsaniiru .
Erga isaaniin Ayyaanni dubartoota (March8) ayyaana hunda keenyat jedhan .
Itiyoophiyaa har'aa ijaaruuf dubartoonni biyyattii gatii guddaa kanfalaniiru jedhan .
Itoophiyaan bilisummaadhaan jabaattee akka jiraattuuf dubartoonni biyyattii dirreewwan waraanaa afurirratti qooda olaanaa taphaniiru jedhan Dooktar Abiy ergaa isaaniin .
Gootata uumuu, gootaaf gala dhiyeessuu, gootota kunuunsuu fi jajjabeessuu keessatti hirmaannaa taasisaniif galata guddaa qabu jedhan .
Haadholiin hidhannoo hidhachuun lola gootummaa taasisuun injifataniiru,ilmaan isaaniis seenaa gootummaa barsiisaniiru, kabaja biyyaaf wareegamuun agarsiisaniiru, goota faarsuun onnee kakasuun hojiin hojjetan seenaa guddaadha jedhan Dooktar Abiy .
Haadholii fi obboleettiiwwan ummata Itoophiyaa goota godhanii uumaniiru,dirree waraanaarratti humna duubee ta'uun biyyattii injifannoon ga'aniiru jedha ergaan isaan dabarsan .
Humna duubee qofa osoo hin taanee dirree waraanaarratti loltuu madaa'e wal'aanu,kunuunsu, eeboo qabatanii, mudhiisaanii hidhatanii, adda waraanaatti argamuun gootummaa isaanii agarsiisaniiru .
Haadholiin kunneen kennaa addaa biyyattiiti .
Hanga isaan jiranitti Itiyoophiyaan goota ni deessi jedha ergaan Dooktar Abiy ayyaanicha sababeeffachuun dabarsan .
Preezdaanti Saahilawarq guyyaa Dubartoota (â€˜March 8') ilaalchisuun erga baga geessanii dabarsaniiru .
Biyya keenyaatti guddinni dhimma dubartootarratti mul'atu tilmaama olaanaa kan kennamufidha .
Anis bakka kanatti argamuun bu'aa kanaati .
Wanti Afrikaatti mul'ata jiru waan abdii namatti horudha jedhan .
Haata'uti dubartoota ga'oomsuu fi walqixxumaa mirkaneessuf hojiiwwaan hojjetana xumuaramaniiru jennee hin amanuu .
Hojichi reefu eegalame .
Miidhaa koorniyaa ittisuu dhabuun, walqixxummaan koorniyaa dhabamuun, baayinaan filannoo keessatti hirmaachu dhiisuu walumaagalatti dhimmi dubartoota xiyyeeffannoo cimaa hin arganne .
Biyyi keenyi milkii hedduu galmeesifteetti .
Dubartootni gara hooggansatti dhufaniiru .
Dubartootaaf balballi gaariin yoo banamu akkasumaas dubartoonni biroon akka hin dabarreef miidhaan irra ga'a .
Furtuun bilisummaa dubartii barnoota .
Kanaaf shamarraan barnoota isaani cimuu qabu erga jedhu dabarsaniiru .
Dubartii barsiisuu yoo hin dandeenye oomisha fayya qabeessa taasisu yoo dadhabne waa'ee walqixummaa haasa'un hiika hin qabu .
Bara kana dubartoonni hedduun Yuunvarsiiti galanillee bu'aa cinwaggatti mul'ate waan nama yaaddessudha .
Kanaaf Yuunvarsiitiwwan ja'atti dubartoota bu'aa gadi aanaa galmeessaniif saganta barnoota dabalaataa akka laatamuuf ta'eera .
kanaafis galateeffataniiru .
Qaamni hundu tumsa barbaachisu gochuun dubartoonni akka cimaan taasisu qabu jedhaniiru .
Agarsiifni aadaa Gaamoo Finfinnee Galma Barkumeetti gaggeeffame .
Agrsiisichi mata duree " Fakkeenyummaan nageenyaa abbootii Gaamoo, ijaarsa biyyaaf" jedhuun adeemsifame .
Qophicharratti af yaa'iin Mana Maree Bakka Bu'oota Ummataa FDRI obbo Taaggasaa Caafoo, itti aanaan kantiibaa bulchiinsa magaalaa Finfinnee Injiinaar Taakkalaa Uumaa, ministirri Ministeera Nageenyaa aadde Mufariyaat Kamiil dabalatee hoggantoonni hojii mootummaa olaanoo federaalaa fi naannoo argamaniiru .
Waltajjicharratti magaalaa Finfinnee kan jiraatan dhalattoonni Gaamoo, kutaaleen hawaasaa godina Gaamoo aanaa kudhan irraa walitti baba'an, ambaasaaddarootni biyyoota garaagaraa, akkasumas namoonni beekamoo fi keessumoonni waamichi taasifamefi argamaniiru .
Sagantaa agarsiisa aadaa kanarratti hirmaattonni kuma 30 ta'an argamaniiru .
Muummee ministiraa Sudaan Abdallaa Haamdook yaalii ajjeechaa jalaa ba'an .
Yaaliin ajjeechichaa kan taasifame har'a magaalaa Kaartuumitti .
Yaalichaan miidhaan irra ga'e akka hin jiraatin ibsameera .
Muummee ministirichaa yaalii ajjeechaa boombii konkolaataan taasifame jalaayi kan ba'an .
Boombichi konkolaataa isaan dabaalurratti axxeeffamee kan ture .
Yeroo ammaas iddoo nageenyi isaanii eegamutti geeffamaniiru .
Muummee ministiraa Dooktar Abiy Ahimad hoggansaa fi miseensota Raayyaa Ittisa Biyyaa FDRI waliin mari'atan .
Dooktar Abiy raayyaan ittisaa jaalalli biyyaaf qabu adda ta'uu ibsaniiru .
Waan qaban maraa biyya isaanitiif laachuuf qophaa'odhas jedhaniiru .
Mariin har'a hoggansaa fi miseensota Raayyaa Ittisa Biyyaa FDRI waliin taasise raayyaa itttisaarratti amantaan qabu kan naaf dabaledha jedhan .
Hojiilee jijjiirrama ministeerichaarratti mari'atameera .
Dargaggoon nannoo Amaaraa godina Awwii aanaa Jaawwii jiraatu meeshaa garagaraatti fayyadamuun konkolaataa abbaa miila sadii (baajaajii) humna elektiriikiin socho'u hojjeteera .
Dargaggoon Mahaammad Huseen jedhamu meehsaalee faayidaarra oolanitti fayyadamuun meeshaa waraanaa Kilaashii hojjechuun isaa ibsameera .
Kanumarraa ka'uun konkolaataa abbaa miila sadii (baajaajii) humna elektiriikiin socho'u hojjechuu danda'eera .
Dargaggoon kun baajaajii kana hojjetee xumuruuf Birrii kuma 20 baasii akka baase waajjirri koominikeeshinii aanaa Jaawwii beeksiseera .
Maanguddoon umurii waggaa 103 shamarree umurii waggaa 27 waliin bultii ijaarratan ijoo dubbii ta'aniiru .
Dhiyeenyatti Indooneezhiyaa bulchiinsa Kibba Sulaawaasitti maanguddoon umurii waggaa 103 shamarree umurii waggaa 27 waliin sirna cidhaa ho'aan bultii ijaarrachuun dhaga'ameera .
Suuraan sirnicha agarsiisu miidiyaalee hawaasaarratti gadi lakkifamuun walqabatee hedduun waliif dadabarsaniiru .
Suurichi maanguddoon umurii waggaa 103 shamarree umurii waggaa 27 waliin sirna cidhaa addaa yeroo raawwatan kan agarsiisudha .
Gidduu isaanii garaagarummaan umurii waggaa 76 jiraachuu waliin walqabatee bultii ijaaruun isaani ajaa'iba jechisiisera .
Asiin dura biyyichatti maanguddoon umurii waggaa 76 shamarree umurii waggaa 16 waliin bultii ijaarachuu gabaasichi ibseera .
Miidiyaalee yaadolii ummata walitti buusan tamsaasanirratti tarkaanfiin ni fudhatama jedhame .
Ittigaafatamaan Waajjira Prees Sakreetarii Muummee MInistiraa obbo Nugusuu Xilaahuun Faanaa Broodkaastiing Koorporeetitti akka himanitti, yaadoliin jibbiinsaa waltajjiiwwanii fi miidiyaaledhaan darban tokkummaa biyyaa laaffisu jedhan .
Miidiyaalee fi paartilee siyaasaa yaadolii akkanaa tarkaanfachiisanirratti Boordii Filannoo Biyyoolessaa fi Abbaa Taayitaa Broodkaastii Itiyoophiyaa waliinmari'achuudhan tarkaanfiin walgitaan ni fudhatama jedhaniiru .
Waltajjii guyyaa dubartootaa KFO kaleessa Adaamaatti gaggeeffamerratti ergaan OMN darbe heera kan cabse, tokkummaa fi waliin jireenya ummataas kan sarbe jedhan .
Dubbichi dogoggora osoo hin taane, badiidhas jedhan obbo Nugusuun .
Abbaan taayitichaa miidiyaalee yaadolii ummata walitti buusan, jibbiinsaa fi walshakkii uuman dabarsanirratti tarkaanfii fudhachuu kan eegalu ta'uu beeksiseera .
Yaada bilisaa fi dirree demokraasii bal'isuuf yaalamus, miidiyaaleen kallattii gadhiisaa jiru jedhan itti aanaan daayreektara olaanaa abbaa taayitichaa obbo Wandoosan Aandu'aalam ibsa Faanaa Broodkaastiing Koorporeetif laaten .
Baatiiwwan 6n darbanitti miidiyaalee 49f duub deebiin laatamuus ibsaniiru .
Miidiyaalee 4f, ergaan akeekkachiisaa bilbilaa fi xalayaadhan qaqqabuu ibsaniiru .
Miidiyaaleen jibbiinsa, tokkummaarra garaagartee lallaban of gamaaggamuu qabus jedhan itti aanaan daayreektara olaanaa abbaa taayitichaa .
Abbaan taayitichaas ergaalee darban gamaaggamaa jiraachuu ibsan .
Daayreektarri olaanaa OMN obbo Girmaa Guutamaa fi OMN karaa fuula Feesbuukii isaanitiin rakkoon kaleessaa tamsaasa kallattiirratti kan mudate ta'uu ibsuun, dhiifama gaafataniiru .
Tamsaasni kallattii battala haasaan taasifametti adda cituu baatus, miidiyaa hawaasummaarraa kaafamuu beekasisaniiru .
Sirna bulchiinsa geejibaa qindaa'aa hojiirra oolchuuf waliigalteen mallattaa'e .
Abbaan Taaytaa Geejibaa Federaalaa fi Inistiitiyuutiin Teeknooloojii fi Innooveeshinii waliigaltee sirna bulchiinsa geejibaa qindaa'aa mallatteessan .
Waliigaltichi bakka ministirri Ministeera Geejjibaa FDRI aadde Daagimaawiit Mogasii fi ministirri Ministeera Innooveeshinii fi Teeknooloojii FDRI Dooktar Abrahaam Balaay argamanitti mallattaa'era .
Waliigaltee hojii kana daayreektarri olaanaa Abbaa Taaytaa Geejiba Federaalaa obbo Abdiisaa Yaadataa fi daayreektarri olaanaa Inistiitiyuutii Teeknooloojii fi Innooveeshiinii obbo Saandookaan Dabbabaan mallatteessaniiru .
Aadde Natsaannat Asfaaw boqatan .
Aadde Natsaannat 1970n keessa gaazexeessituu Raadiyoo Jarman ta'uudhan tajaajilaniiru .
Bara Dargii keessa qabsoo hidhannootti makamuudhan socho'aas turaniiru .
Kufaatii Dargiidhan booda sadarkaa hoggansaa aaddaddaarratti hojjetaniiru .
Aadde Natsaannat ministir deettaa Ministeera Koominikeeshinii, Mootummoota Misoomaa Baha Afrikaatti daayreektara dhimmoota nageenyaa ta'uudhan tajaajilaniiru .
Mana Maree Bakka Bu'oota Ummataa FDRItti gargaartuu waamamtuu mootummaas turan .
Aadde Natsaannat Asfaaw dhukkubsatanii wallaansa argachaa turanis har'a Gurraandhala 30,2012 boqataniiru .
Manni Maree Bakka Bu'oota Ummataa FDRI boqachuu aadde Natsaannat Asfaawin gadda itti dhaga'ame ibse .
Manni marichaa ibsa har'a baasen, aadde Natsaannat Asfaaw mana marichaatti gargaartuu waamamtuu mootummaa ta'uun tajaajilaniiru .
Manni marichaa boqachuu aadde Natsaannat Asfaawin gadda itti dhaga'ame ibsuun, maatii fi firoottan isaanitiif jajjabina hawweera, Aadde Natsaannat Asfaaw dhukkubsatanii wallaansa argachaa turanis guyyaa kaleessaa boqataniiru .
Aadde Natsaannat ministir deettaa Ministeera Koominikeeshinii, Mootummoota Misoomaa Baha Afrikaatti daayreektara dhimmoota nageenyaa ta'uudhan tajaajilaniiru .
Balaa xiyyaaraa Booyiing 737 Maaks 8, lakkoofsa balalii ET-302 namoota lubbuu isaanii dhaban ilaalchisuun muummee ministiraa Dooktar Abiy Ahimad maatii fi firoottan isaanitiif jajjabina hawwan .
Muummee ministiraa yaadannoo waggaa balaa xiyyaarichaa sababeeffachuun maatii fi firoottan isaanitiif ergaa jajjabinaa dhaamaniiru .
Xiyyaarichi Bitootessa 1,2011 Buufata Xiyyaaraa Idil Addunyaa Booletii ka'ee namoota 157 fe'uudhan gara Naayroobii Keeniyaa imalaa tureera .
Yaata'uutii turtii daqiiqaawwaniitin booda Shawaa Bahaa dhiyeenya magaalaa Bishooftuu; naannoo Tulluu Farraatti kufee caccabuudhan imaltoonni biyyoota 33 lubbuu isaanii dhabuun ni yaadatama .
Sirni yaadannoo imaltoota lubbuu isaanii dhabaniis Tulluu Farraatti gaggeeffamaa jira .
Jiraattonni Tulluu Farraa fi aanaa Gumbichuu dheengadda bakka abbootiin Gadaa fi warri muudaa, abbootiin amantaa, keessummoonni addaddaa argamanitti namoota balaa xiyyaarichaatin waggaa darbe lubbuu isaanii dhabaniif sirna dhibaayyuu ekeraa fi yaadannoo gaggeessaniiru .
Xaaliyaan sababa koroonaatin lammiileen miiliyoonni 60 qa'ee isaanii ala sochii kamuu akka hin taasifne labsii yeroo ariifachiisaan dhoorkite .
Xaaliyaan lammiileen miiliyoonni 60 magaalaa fi qe'ee isaanii keessaa akka hin baane, imala kamuu akka hin taasifnee fi namoota biroon akka wal hin qunnamne guutummaa biyyattiitti labsii yeroo muddamaa labsuun dhoorkite .
Muummeen ministiraa Xaaliyaan Juseeppee Koonteen lammiileen biyyattii dhimmoota murteessoo ta'aniif qofa eeyyamaan akka socho'an ajaja dabarsaniiru .
Xaaliyaanii keessatti lakkoofsi namoota Vaayirasichaan du'anii 463 irra ga'eera .
Vaayirasiin koroonaa bulchiinsota biyyattii 20n keessatti muul'ateera .
Xaaliyaaniin Chaanitti aante biyya dhibichaan miidhamaa jirtuudha .
Lammiileen Chaayinaa kutaa bulchiinsa Huubee miiliyoona 60 ta'an hojii kamuu dhiisanii cufatanii taa'aa jiraachuun kan yaadatamudha .
Waliigala namoota Vaayirasichaan qabaman keessaa namoonni kumni 64 fayyaniiru .
Burkiinaafaasootti haleellaa hidhattootan qaqqabeen namoonni 43 aajjeefamuun isaanii ibsame .
Hidhattoonni daangaa Burkiinaafaasoo fi Maalii kutaa kaaba biyyattiitti namoota heedduu yoo ajjeesan, 6 ammoo madeessuu isaanii mootummaan beeksiseera .
Hidhattoonni eenyummaan isaanii hin beekamne gandoota Dinguuyilaa fi Baargaa jedhamanitti haleellaa qaqqabsiisuun isaanii himameera .
Kutaa biyyoota Afrikaa Dhihaa garaagaraatti haleellaa hidhattoonni qaqqabsiisaniin lubbuun lammiilee hedduun darbaa jira .
Bara Faranjootaa 2019 Burkiinaafaasoo, Maalii fi Naayjeeriyaatti haleellaa qaqqabeen lubbuun lammiilee kuma 4 olii akka darbe Dhaabbannii Mootummoota Gamtoomanii ibseera .
Magaalaa Finfinneetti hojimaanni konkolaachistoonni ga'umsa hin qabne eeyyama konkolaataa akka hin arganne taasisu hojiirra oolufi .
Magaalaan Finfinnee sababii hanqina ga'umsa konkolaatatiin balaa tiraafikaa mudatu hambisuuf hojjechaa jiraachuu beeksiseera .
Sanaafis sirna to'annoo ga'umsa konkolaachisummaa diriirsuuf hojjechaa jiraachuu Abbaan Taayitaa Eeyyamaa fi To'annoo Konkolaataa fi Konkolaachistootaa Finfinnee beeksiseera .
Sirni diriirfamus namni ga'umsa hin qabaatin eeyyama konkolaachistummaa akka hin fudhanne taasisa .
Abbaa taayitichaatti hoji gaggeessituun damee konkolaachistummaa aadde Hullu'agarish Tafarraan ga'umsa malee eeyyamni laatamaa turuu eeruun nu qaqqabaa tureera jedhu .
Sirnichi amma yaalirra kan jiru yammuu ta'u, bara baajatichaatti hojiirra ni oiola jedhan .
Chaayinaatti haatii fi daa'imni umrii waggaa 10 gamoon irratti jige sa'aatii 52 booda lubbuun argamuun ibsame .
Sanbata darbe Kibba Baha Chaayinaa bulchiinsa Fujaanitti namoota qophaatti foo'amnii hoteela keessatti yaala Vaayirasii koroonaarra turanii fi hojjetoota hoteelichaarratti gamoon jiguun miidhaa qaqqabsiisuun isaa ni yaadatma .
Balaan ga'e kun namoota 20 lubbuu dabarseera .
Duula lubbuu baraaruu hojjetamaa tureen sa'aatii 52 booda haatii tokko ilma ishee waliin lubbuun argamtee jirti jedhame .
Haati argamte barbaacha sa'aatii 3 booda daa'imni ishees lubbuun argamuutu himame .
Dubartiin kun namni waggaa 20 tokko ammallee gamoo jige kana jala jiraachuu ibsiteet jirti .
Dabalataan namoonni 10 hanga ammaatti hin argamne jedhame .
Hojii lubbuu baraaruu hojjetameen walii galaan namoota 853 lubbuun baraaruun danda'amuu itti aanaan ministira Ministeera To'annaa Balaa Chaayinaa Shaang Yoong himaniiru .
Namoota du'an keessa 6 kanneen Vaayirasii koroonaan qabamanii yaalarra turan ta'uun ibsameera .
Paarkii Tokkummaatti, bakki jireenyaa bineensotaa daawwiif banaa ta'e .
Bakkichi har'aa eegalee daawwidhaaf banaa ta'uun ibsameera .
Bineensota hoosistuu fi sanyii simbirranii 37 of keessaa qaba .
Bakki bineensotaa kun saatawwaa, leencota adii, yeeyyii, harre diidoo, guchii fi kanneen biroo kan hammatedha .
Dhiyeenyattis gosoonni bineensotaa biroon paarkichatti kan dabalaman ta'a .
Daawwattoonni har'aa eegalanii paarkichaa fi bakka jireenya bineensotaa fi simbirranii daawwachuu ni danda'u jedhameera .
Ministeerri Galiiwwanii kaffaltoota gibiraa damee oomishaa fi ijaarsarratti bobba'an waliin mari'ate .
Abbootiin qabeenyaa damee oomishaa fi Ijaarsarratti bobba'an kaffaltii gibiraa waliin walqabatee irra deddeebiin gaaffii dhiyeessa turaniiru .
Bu'uuruma kanaan Ministeerri Galiiwwanii xiyyeeffannoon ilaaluun furmaata laateera .
Damee dhuunfaa guddisuuf dinaagdeen biyyaa ga'ee olaanaa ta'uu kan kaasaan Ministirri Galiiwwanii aadde Adaanacha Abeebee kun kan ta'u ammoo mootummaan deeggarsa barbaachisu yoo taasisedha jedhaniiru .
Aadde Adaanacha Abeebee kaffaltoonni gibiraa idaa hedduu ofirra qaban kiliraansii fi wabii baankii otuu hin dhiyeessin idaa isaanii akka kaffalan qajeelfama dirqisiisu hambisuun kaffaltoonni gibiraa wabii baankii otuu hin dhiyeessin miniteericha irraa kiliraansii argachuun idaa isaanii kaffaluu akka danda'an ta'eera .
Aadde Adaanach kaffaltoonni gibiraa adabbii qaban guttumaatti akka  haqamuuf tarkaanfiin bulchiinsa fudhatameera jedhan .
Maricharratti kan hirmaatan kaffaltoonni gibiraa damee oomisha fi ijaarsaa jajjabeesuu fi tumsuuf tarkaanfiin gama ministeera galiiwwaniin fudhatame waan jajjabeeffamu qabudha jedhan .
Nagayee sobaa fi sanadaa waliin wal qabatee rakkinoota ka'an bal'inaan ilallamu qaba jechuun kaasaniiru .
Ministirri Galiiwwanii aadde Adaanacha Abeebee rakkinoota muldhatan guutummatti furuuf tokkummaan hojjechuu akka qaban jedhaniiru .
Inistiityuutiin Infoormeeshiinii  Ji'oospeeshaalii Itiyoophiyaa fi Baankiin Lafaa fi Koorpooreeshiniin Misoomaa kaartaa qabiyyee lafaa waliin qopheessuuf  waliigalan .
Haala waliigaltichaan Inistiityuutiin Infoormeeshiinii  Ji'ooispeeshaalii Itiyoophiyaa suuraa saatalaayitiin deeggaramee kaasuun hojii lafa adda baasuu kan hojjetu yoo ta'u, Baankiin Lafaa fi Koorpooreeshiniin Misoomaa ammoo ragaalee qindeessuun kaayyoo barbaaddamuuf akka oolu ni hojjeta jedhame .
Qabiyyee lafaa diijiitaalawaa taasisuun lafti hangamii akka jiru, maaliif akka tajaaajiluu danda'uu fi eessatti akka argamu hojiin odeeffannoo walitti qabuu ni hojjetama jedhame .
Qabeenyaa uummamaa lafarratti argamu adda baasuun misoomaaf qophii taasisuuf  kan hojjetamu ta'uu ibsameera .
Waliigalteen hojii kun daayreektara olaanaa  Inistiityuutii Infoormeeshiinii  Ji'oospeeshaalii Itiyoophiyaa Dooktar Tulluu Bashaa fi Hojii raawwachiiftuu olaantuu Baankii Lafaa fi Koorpooreeshinii Misoomaa aadde Leensaa Makkonniin gidduutti mallattaa'eera .
Waliigalteen kun qabeenya lafaatti mancaatii malee itti fayyadamuuf kan gargaaru ta'uu ministirri Ministeera Innooveeshinii fi Teeknooloojii Dooktar Abrahaam Balaay ibsaniiru .
Hojiin kun jalqabaaf magaalaa Finfinneetti hojiirra kan oolu yoo ta'u, baatii 4-6 keessatti xumuruuf karoorfameera jedhame .
Kaartaan samiirraa ka'u kun suuraa qabiyyee lafaa qulqulluu fi qabatamaa ta'e kaasuuf shoora oolaanaa qabaachuu ragaan Ministeera Innooveeshinii fi Teeknooloojii FDRI irraa argame nu muul'isa .
Konfaransiin hoteelaa fi tuuriizimii biyyaaleessaa 2ffaan Bitootessa 7 â€“ 9, 2012 magaalaa Hawaasaatti ni gaggeeffama jedhame .
Konfaransiin hoteelaa fi tuurizimii biyyaaleessaa 2ffaan kanarratti hoggantoota biyyootaa, ministiroonni, hoggantoonnii fi oggeeyyiin damichaa, abbootiin hoteelaa, daawwachiftoonni, ambaasaaddaroonni fi gorsitoonni dhaabbiilee irratti ni hirmaatu jedhamee eeggama .
Qophii kanarratti sagantaaleen akka imala miilaa, daawwii oomishaalee beeksisuu, fi sirni beekkamtii ni gaggeeffama jedhameera .
Konfaransicha Ministeera Aadaa fi Turiizimii, bulchiinsa magaalaa Hawaasaa fi Federeeshinii Hojjettoota Hoteeloota Itiyoophiyaatu waliin qopheesse jedhame .
Kaayyoon konfaransichaa sosochii Turiizimii biyya keessaa fi magaalaa Hawaasaa si'oomsuuf jedhameera .
Konfaransiin hoteelaa fi turizimii biyyaaleesaa 1ffaan waggaa darbee dhuma baatii Hagayyaa keessa magaalaa Finfinneetti gaggeefamuun isaa  ragaan Ministeeraa Aadaa fi Turiziimii irraa argame ni muul'isa .
Saa'ud Arabiyaa fi Emmireetoonni Araba Gamtoomanii deeggarsa diinagdee Sudaaniif laachuuf waadaa galan dhaabuu beeksisan .
Saa'ud Arabiyaa fi Emmireetoonni Araba Gamtoomanii Sudaaniif  Doolaara Ameerikaa Biiliyoona 3 deeggaruuf beeksisanii turan .
Hanga ammaatti gargaarsi Riyaad fi Abuu Dhaabiirra argame Doolaara biiliyoona tokkoo ol ta'uu aanga'oonni Sudaan beeksisaniiru .
Biyyoonni kunneen dabalataan  Baankii Biyyaaleessa Sudaan  dandamachisuuf Doolaara Ameerikaa miiliyoona dhibba 5 fi deeggarsa qamadii, sanyiilee fi boba'aa Doolaara miiliyoona dhibba 5 baasu gara Sudaanitti erguu isaanii himameera .
Ammaan booda biyyoonni kunneen gargaarsa Sudaaniif taasisuuf waadaa galan dhaabuu isaanii aanga'oonni biyyattii ibsa laataniin  beeksisaniru .
Ministeerri maallaqaa biyyattii Saa'ud Arabiyaa fi Emmireetoota Araba Gamtoomanii waliin walii galtee gargaarsaa hanga bara Faranjootaa 2020tti turu mallateessanii akka turan dubbataniru .
Akka aanga'oonni biyyattii jedhanitti, biyyoonni lameen gargaarsicha dhaabuuf kan dirqaman gaaffii Ameerikaan ta'uu akka hin oolle himaniru .
Ministeerri Galiiwwanii baatii Gurraandhalaa galii Birrii biiliyoona 19.4 walitti qabuu beeksise .
Ministeerichi baatii Gurraandhalaa Birrii biilyoona 20.4 walitti qabuuf karoorfatee biiliyoona 19.4 walitti qabuu isaa ibseera .
Karoora isaarraa %95 milkeessuu himeera .
Baatii darbe kana keessa diinagdee biyya keessarra Birrii biiliyoona 18.8 walitti qabuuf karoorfamee karoorichi guutumatti milkaa'era jedhame .
Baatii kana diinagdee biyya keessarraa Birriin biiliyoonni 1.6 dabalataan walitti qabamuu ragaan ministeericharra argame ni muul'isa .
Dhuma waggaa kanaatti Birrii biiliyoona dhibba 2 fi biiliyoona 70 walitti qabuuf karoorfamee hojjetamaa jiraachuu ibsameera .
Pireezedaantiin Ameerikaa Doonaald Tiraamp balalii Awurooppaarra gara Ameerikaa taasifamu ittisaniiru .
Sadarkaan tamsa'inni koroonaa Vaayirasii irra ga'aa jiru yaaddoo guddaa uumera .
Kanaafis Pireezedaantiin Ameerikaa Doonaald Tiraamp balalii Awurooppaarra gara biyya isaanii Ameerikaatti taasifamu guutumaa guututti ittisuu beeksisan .
Tiraamp balaliin biyyoota Awurooppaa kamirraayyuu taasifamu guyyoottan 30 dhufaniif ittisuu ibsaniiru .
Ittisni balalii kun lammiilee Ameerikaa hin dabalatu jedhameera .
Ameerikaatti waliigalatti namoonni kumni 1 fi 135 Vaayirasiichaaf saaxilamaniiru .
Ittisni balalichaas booru Jimaatarraa eegaleet hojiirra oola .
Gamtaan Awurooppaas of eeggannoo barbaachisaa taasisaa hin jiru jechuun Tiraamp komataniiru .
Badhaafamaan badhaasa Akkaadaamii Artiist Toom Hankiisii fi haati warraa isaa Vaayirasii koroonaatin qabamuun himame .
Ogeessi aartii beekamaan Toom Hankiisii fi haati warraa isaa Riittaa Wilsan Awustraaliyaa keessatti qoratamuun Vaayirasii koroonaan akka irratti argame himameera .
Hankiisii fi haati warraa isaa Riittaa Wiilsan sababii qorraatin yaala argachuuf ture gara hoospitaala Kuwiinsilaanditti argamu kan imalan .
Toom Haankiis gara Awustiraaliyaa Goold Koost kan imale seenaa jireenyaa Artiist Elviis Piriisiliin hojjeechuuf ture .
Guyyaa kaleessaa Dhaabbanni Fayyaa Addunyaa Vaayirasiin koroonaa sadarkaa weeraraarra ga'uu isaa ibsa laatet ture .
Toom Haankiis fuula Inistaagiraamii isaaniirratti "Dadhabbiin natti dhaga'amaa ture, akka waan qorri na dhahee, qaama kiyya na caccabsaa ture .
Kanumarraa ka'uun abbaan warraa fi haati warraa qorannoo erga taasisaniin booda Vaayirasii koroonaan qabamuun isaanii mirkanaa'era .
Toom Haankiis fiilmiiwwan Foorast Gaampii fi Seviing Praayveet Riyaan jedhamuun kan beekamu yoo ta'u, badhaasa Akkaadamii injifateera .
Awustiraaliyaa keessatti hanga ammaatti namoonni Vaayirasii koroonaan qabaman 130 yoo ga'u, namni lubbuun darbe garuu hin galmoofne .
Itiyoophiyaan galiin daldala alaarraa argattu baasii daldalaaf baastu %20 ol uwwisuu hin danda'u .
Galiin daldala alaa, gatii shaqaxa alaa gara biyyaa galfamu %20 ol uwwisuu hin danda'u jedhe Ministeerri Daldalaa fi Indaastirii .
Ministirri ministeerichaa obbo Malaakuu Aallabal kana walgichisiisuuf hojjetamuu qaba jedhaniiru .
Ministeerichi dhimmicharratti qooda fudhattoota waliin mari'ateera .
Itiyoophiyaan waggaatti daldala alaatif Doolaara Ameerikaa biiliyoona 15 ol baasti .
Yaata'uutii galiin daldala alaarraa argattu Doolaara biiliyoona 3 hin caalu .
Yismaaw Adaraaw .
Hojiin hobannoo uumuu fi qindoominaan balaa tiraafikaa to'achuu cimee akka itti fufu Ministeerri Geejibaa ibseera .
Minsteerichi ibsa gaazexeessitootaf laaten akka beeksisetti, mootummaan hojiilee misoomaa hojjetee fi abbootii qabeenyaa biyya keessaaf haala mijataa uumen, sochii diinagdeetin wal qabatee lakkoofsi konkolaattotaa heddumminaan dabalaa jira .
Kanaafis sababa garaagaraan balaa tiraafikaa qaqqabu hir'isuu fi to'achuuf ministeerichi ciminaan hojjechaa jira jedhameera .
Balaan tiraafikaa bara 2011 fi 2012 kurmaana jalqabaatti hir'atus konkolaattota kuma 10 gara kuma 27 ol guddisuuf hojjeetaa akka jiru ministeerichi ibseera .
Daayreektarri olaanaa Abbaa Taaytaa Geejibaa Federaalaa obbo Abdiisaa Yaadataa ibsa laataniin, balaa tiraafikaa wayita ammaa qaqqabaa jiruuf fala furmaataa fiduufis hojjetamaa jira jedhaniiru .
Deeggarsa maallaqaa Baankii Addunyaarraa argameenis waraqaa ga'umsaa, qorannoo konkolaattotaa fi sirna to'annoo tiraafikaa ammayyeessuuf xiyyeeffannoon hojjetamaa jiraachuu obbo Abdiisaan himaniiru .
Bara baajatichaattis hojii qindoominaa balaa tiraafikaa to'achuu, hojiirra oolmaa seera tiraafikaa cimsuu, seeraa fi hojiirra oolmaa qabattoo nageenyaa fooyyessuu ciminaan ni hojjetama jedhaniiru .
Bitootessa 10 eegalee paaspoortii haaraan baatii tokkotti kennamuu ni eegala .
Eejansiin Immigreeshinii, Lammummaa fi Taateewwanii akka beeksisetti, paaspoortii haaraan baatii tokko keessatti kennamuu ni eegala .
Daayreektarri olaanaa eejansichaa obbo Mujib Jamaal akka beeksisanitti, kanaan dura paaspoortii baafachuuf baatii lamaa fi guyyaa 15 ol fudhata ture .
Hojimaataa haraa kanaan dhimma ariifachiisaaf paaspoortii baafachuun guyyoota shan qofa fudhata .
Bara darbe Gurraandhalaa eegalee hanqina waraqaa mudateen, paaspoortii haaraa baafachuun baatii tokkoo gara baatii lamaa fi guyyaa 15tti dheereffameet ture .
Yeroo ammaatti paaspoortii kuma dhibba 2 fi kuma 70 amma kuma dhibba 3 qabaachuu ibsanii, yeroo itti aanuttis paaspoortii kuma dhibba 5 galchuuf waliigalteen raawwatamuu ibsaniiru obbo Mujib .
Hojimaata kanaan duraatin baatii lamaa amma sadiitin, tajaajilamtoonni kumni 90 ta'an eeggachaa jiru .
Bitootessa 10 eegalee garuu paaspoortii haaraan baatii tokkotti kennamuu ni eegala jedhaniiru .
Lakkoofsi fuula paaspoortichaas kan dabalu ta'uu ibsan .
Hojjettoonni eejansichaa namoota ulaagaa hin guunnee fi lammiilee biyyoota alaatif paaspoortii laatan 10 to'annoo jala ooluu eeraniiru .
Hojjettoonni kanneen lammiilee biyyoota alaarraa Doolaara kuma 5 ol fudhachuu kan ibsan daayreektarri olaanaan kun, paaspoortonni 77 seeraan ala hojjetamuus ibsaniiru .
Paaspoortonni kanneen tajaajilarra akka hin oollee fi namoonnis akka itti gaafataman Iintarpoolitti beeksifameera .
Zuufaan Kaasaahuuntu gabaase .
Ameerikaan loltoota Iraanin deeggaramanii fi Iiraaq keessatti argaman irratti haaloo bahuuf haleellaa raawwatte .
Raayyaan Ittisaa Ameerikaa akka ibsetti bakkeewwan loltoonni Ameerikaa haleellaa itti raawwataa jirtu kun buufata waraanaa hidhattootaa shan irrattidha .
Ibsa Ministeerri Ittisaa Ameerikaa Kamisa galgala baasen buufata waraanaa Qaxayib Hezboollaah irratti haleellaan taasifamaa jira .
Haleellaan raawwatamaa jiru ofirraa ittisuuf kan taasifamaa jiruu fi dhukaasa milishoota Shiyaa Iraanin deeggaraman irraa dhukaafameef akka deebitti kan taasifamudha jechuun ibsa .
Ministirri Ittisaa Ameerikaa Maark Espeer lubbuu humnoota nageenyaa keenya eeguuf tarkanfii kamuu ni fudhanna jedhan .
Xiinxalaan ittisaa Joonaataan Maarkas addunyaan dhimma koroonaavaayirasii dhimma ijoo isaa godhatus Ameerikaa fi Iraan Iraaq keessaa lola hin dhaabne jedhan .
Miidhaa Hidha Haaromsaarra ga'u kamuu ittisuu fi tarkaanfii deebii fudhachuuf qophii ta'uu Raayyaan Ittisa Biyyaa FDRI beeksise .
Eetaamaajooriin Raayyaa Ittisa Biyyaa FDRI Jeneraal Adam Mahaammad, Ajajaa olaalaan Humna Qilleensaa FDRI Meejar Jeneraal Yilmaa Mardaasaa fi hoggantoonni olaanoo raayyaa ittisaa Hidha Haaromsaa Itiyoophiyaa daawwataniiru .
Daawwii isaanitiin Hidha Haaromsaa tumsa ummataatin ijaaramaa jiru adeemsa ijaarsichaa daawwachuu isaanii ragaan Ministeera Raayyaa Ittisa Biyyaa FDRIrraa argame ni muul'isa .
Wayita kana raayyaan ittisaa nageenya biyyattii fi walabummaa ishee kabachiisuuf ergama isaa ba'aachaa kan jiru ta'uu Eetaamaajooriin Raayyaa Ittisa Biyyaa FDRI Jeneraal Adam dubbataniiru .
Miidhaa Hidha Haaromsaarra ga'u kamuu ittisuu fi tarkaanfii deebii fudhachuuf qophii ta'uus mirkaneessaniiru .
Raayyaan ittisaa Piroojaktichi fiixan akka ba'uuf ergama ummatnii fi mootummaan itti laate haala gaariin ba'achaa jiraachuu kan ibsan Jeneraal Adam, raayyaan ittisaa hidhichi erga eegalamee kaasee baatidhaan mindaasaaniirraa qusachuun ga'ee lammummaasaa ba'achaa jira jedhan .
Daawwannichi raayyaan ittisaa haala adeemsa ijaarsi hidhichaa irra jiru hubachuun wayita ammaa kallattii garagaraan oduu sobaa adeemaa jiru ittisuuf kan gargaaru ta'uu himaniiru .
Ajajaa olaalaan Humna Qilleensaa FDRI Meejar Jeneraal Yilmaa Mardaasaan gama isaanitiin humni qilleensaa miidhaa qilleessaa naannichatti qaqqabu kamuu ittisuufis ta'e tarkaanfii deebii fudhachuuf qophii ta'uu himaniiru .
Dhaabbanni Qindeessa Anniisaa Awurooppaa saaybariin miidhame .
Opireetariin sirna daddabarsa neetwoorkii elektiriikii Awurooppaa (European Network of Transmission System Operators for Electricity 'ENTSO-E') yeroo dhiyoo saaybariif saaxilameet ture .
Dhaabbatichi ibsa laaten neetwoorkii dhaabbatichaarratti miidhaan saaybarii cimaan ga'eera .
Awurooppaa keessatti opireetaroota sirna daddabarsa elektiriikii 42 bakka kan bu'u "ENTSO-E" irra  uggura irra ga'een oppireetariin sirna daddabarsa neetwoorkii waliin wal qunnamuu akka hin dandeenye ibseera .
Dhaabbatichi miidhaan dabalataa akka hin qaqqabneef yeroo ammaa kana qophii ta'uu isaa ibseera .
Dubbi himaan dhaabbatichaa Kiilar Kaams waa'ee saaybarichaa sababoota ifa ta'e dubbachuurraa of qusataniiru .
Shakkamaan daddabarsa namoota seran alaatin Iintarpoolin barbaadamaa ture to'annaa jala oole .
Shakkamtichi garee yakkaa daddabarsa namoota seeran alaa Itiyoophiyaa, Sudaan, Soomaaliyaa fi Eertiraa keessatti hammatamuudhan yakka hojjechaa fi hogganaa tureera .
Koomiishiniin Poolisii Federaalaa akka beeksisetti, shakkamaa Kidaanee Zakkaariyaas Haaftamaariyaam tumsitoota isaa namoota shan waliin to'annaa jala oolera .
Shakkamtoonni namaan daldaluu, seeraan ala daangaa ceesisuu, maallaqa olaanaa fudhachuu, uggurraa lammiilee, gudeeddii, hidhaa reebicha, ajjeechaan barbaadamaa turaniiru .
Yeroo ammaas shakkamtootarratti qorannaan taasifamaa jira .
Waltajjiin biyyoolessaa hoji dhabdummaa fi carraa hojii uumuurratti xiyyeeffatu Yuunvarsiitii Haramaayaatti gaggeeffamaa jira .
Waltajjicha kan qopheesse yuunvarsiitichatti Koolleejjii Biiznasii fi Ikoonoomiiksiiti .
Maricharrattis yuunvarsiitonni baha Itiyoophiyaa, dhaabbileen indaastirii fi qooda fudhattoonni hirmaataniiru .
Yuunvarsiitichatti itti aanaan preezdaantii dhimma bulchiinsaa fi barattootaa Piroofeesar Jeeylaan Waliyyiin carraa hojii uumuun hoji dhabdummaa furuuf hidhata uumuun murteessadha jedhan .
Marichi guyyootii lamaaf kan gaggeeffamu yammuu ta'u, waraqaaleen qorannoo dhiyaatanii irratti ni mari'atama .
Tashoomaa Hayluutu gabaase .
Kaampii raayyaa ittisa biyyaa cifiraa tokkoof bakka qubannaa ta'u ijaaruuf Aanaa Dandii ganda Awaash Booletti dhakaan bu'uuraa Kaa'ame .
Itti Gaafatamaan maandisa qajeelcha ol'aanaa raayyaa ittisa biyyaa Leetinaant Jeneraal Geetaachoo Guddinaa  fi bulchaan godina Shawaa Lixaa Obbo Dirirsaa Waaqumaa dhakaa bu'uuraa kana kaa'aniru .
Leetinaant Jeneraal Geetaachoo Guddinaa akka jedhanitti raayyaan cifiraan tokko qubsiisuuf naannoo kanatti kaampii ijaaruun diinagdee, misoomaa fi nageenya naannoo kanaaf bu'aa ol'aanaa qaba jedhan .
Ijaarsi kaampii kanaas lafa heektaara 12 irratti qarshii Miliyoona 60 oliin ijaarsisaa yeroo gabaabaa keessatti akka eegalus dubbataniiru .
Obbo Dirirsaa Waaqumaa Bulchaan Godina Shawaa Lixaas hojii nageenya tiksuu biratti rakkoo hojii dhabdummaa furuu keessattillee ijaarsi kaampii kanaa gahee ol'aanaa akka qabu hawaasni beekuun misooma dhufe hunda akka kunuunfachuu fi caalatti simachuu akka qaban dubbataniiru .
Akka waajjiri kominikeeshinii godina Shawaa Lixaa beeksiseetti, ijaarsi kaampii kanaa magaalaa Giinciirraa gara Lixaatti naannoo burqaa laga Awaash Ganda Awaash Boolee jedhamu Warshaa Keenyaa Biiraa cinaatti kan hojjetamudha .
Muummen Ministira Dooktar Abiy Ahimad Piroojakti Inxooxxoo daawwatan .
Muummen Ministira Dooktar Abiy Ahimad Piroojakti Inxooxxoo wayita daawwatan hedduu akka dinqisiifatan fuula feesbuukii isaanirratti ibsaniiru .
Magaalonni keenya qabeenya ofkeessaa qabu jedhaniiru .
Piroojaktoonni kunneen wayita xumuraman ammoo damee turizimitiin carraan hojii bal'aa akka uuman ibsaniiru .
Qabeenya hanga ammaa hojii irra hin oolle guddina dinagdee fi hawaasummaa irra oolchuf na waliin akka hojjattan jechuun waamicha dhiyeessaniiru .
Badhaadhinni Itiyophiyaa dhugaa hin oolledha jechuun himaniiru .
Balaa konkolaataa Godina Harargee Lixaa Aanaa Ciroo iddoo dildila Qillisoo jedhamutti qaqqabeen lubbuun namoota 10 darbuu himame .
Balaa kanaan lubbuu namoota darbee cinaatti namoota 5 irratti miidhaa cimaa qaqqabeera .
Balichi konkolaata deddeebisa ummataa minibaasi magaala Hirnaa irraa imaltoota fe'ee gara Ciroo imalaa turee fi konkolaata fe'iinsa Finfinneerra gara Jibuuti imalaa ture waliin walitti bu'uun balaan kun qaqqabuu danda'eera .
Wajjirri kominikeeshinii Godina Harargee Lixaa kanneen lubbuu dhabaniif rabbiin jannata haakennuuf maatii isaanii Rabbiin haa jajjabeessu,kanniin miidhaman rabbiin haafayyisu!Jedheera .
Daandiin Qilleensa Itiyoophiyaa Bitootessa 6, 2012 imala biyya keessaa gara Kaaba biyyattiitti taasisuuf ture haquu beeksiseera .
Daandiin qilleensichaa sababa haala qilleensan balallii gara Maqalee, Goondar, Aksuumii fi Shireetti har'a taasisuuf ture haquu isaa ibseera .
Odeefannoo haala qilleensaa imalaaf mijataa ta'e Eejansii Raaga Qilleensaa Biyyaaleessarraa yeroo argate balallii kan itti fufu ta'uu ibseera .
Haalli qilleensaa kun guyyoottan lamaan itti aana kan itti fufu ta'uu Eejansichi beeksiseera jedhame .
Daandiin qilleensichaa guyyaa balalliin eegalu maamiltootaaf kan beeksisu ta'uu ibsuun, dhamaatii maamiltootarra ga'eef dhiifama gaafateera .
Naayjeeriyaatti daddabarsa sarara boba'aa irratti dhoo'insa qaqqabeen lubbuun namoota 17 darbeera .
Dhoo'insichi konkolaataan fe'umsaa siliindaarii gaazii baafataa fi kuusaa boba'aatti ega bu'een booda kan mudatedha .
Dhoo'insichaan kanneen du'an dabalatee manneen jireenya fi suqonni daldalaa 100 ol ta'an barbadaa'aniiru .
Dabalataanis dhoo'insichaan konkolaattonni garaagaraa gubataniiru .
Asiin duras boottee boba'aa fe'u irratti dhoo'iinsa qaqqabeen lubbuun namoota 45 yoo darbu, namoonni 100 ol ta'an ammoo madaa'aniiru .
Inistityuutiin Innooveeshinii fi Teeknooloojii kitaabole miiliyoona 3 ol onlaayiniin gurmeessuu danda'eera .
Ministirri Ministeera Innooveeshinii fi Teeknooloojii Dooktar Injiinar Abrahaam Balaayii fi hoggantoonni hojii olaanoon ministeerichaa sochii hojii inistiityuutichaa daawwataniiru .
Insitiityuutichi sirna bulchiinsa konkolaachiftootaa, itti fayyadama imeeylii dhaabbilee, sirna bulchiinsa waraqaa eenyummaa fi baajii hojjettootaa, sirna qindoomina bulchiinsa geejibaa, sirna bulchiinsa barnoota olaanoo fi sirnoota biroorratti appilikeeshinii diriirsuu fi guddisuu beeksiseera .
Kanarra darbees odeeffannoowwan abbummaan kennameef, dhimmoota seeraa, barnoota olaanoo, dhimmoota biroo kan of keessatti qabate miiliyoona 3 fi kuma 37 fi 443 onlayiniin fayyadamtoota biraan ga'uu daayreektarri olaanaan inistiityuutichaa obboo Saanduukaan Dabbabaa himaniiruu .
Odeeffaannoon biyyaalessaa innooveeshiinii qoratamee xumurramun yeroo dhiyo asitti akka ifoomu ragaan ministeericharraa arganne ni muul'dhisa .
Dooktar Mulaatuun hidha haaromsaa waliin walqabatee ergaa ejjennoo Itiyoophiyaan qabdu kan hubachiisu gaggeessitoota Gamtaa Awurooppaa fi preezdaantii Faransaayin ga'an .
Pireezedaantiin duraanii Dooktar Mulaatuu Tashoomaan Hidha Haaromsa waliin walqabatee ejjennoo Itiyoophiyaan qabdu kan hubachiisu erga muummee ministiraa Dooktar Abiy Ahimad ergan gaggeessitoota Gamtaa Awurooppaa fi Preezdaantii Faransaayiin ga'aniiru Dooktar Mulaatuun ergaa preezdaantii Mana Maree Gamtaa Awurooppaa Chaarlas Mikaa'eliif ergame, hogganaa kaabinee Firaankoos Ruuksii fi ergaa preezdaantii Koomiishinii Gamtaa Awurooppaaf ergame itti aanaa Koomishinii Gamtaa Awurooppaa Jooseef Booreliin ga'aniiru .
Akkasumas ergaa preezdaantii Faraansaayiif ergame gorsaa dhimmoota Afrikaa kan ta'an Firaank Paarisiin ga'uu isanii himaniiru .
Dooktar Mulaatuun turtii anga'oota olaanoo Gamtaa Awurooppaa fi Koomiishinii Gamtaa Awurooppaa waliin taasisaniin waliigaltee Sudaanii fi Gibts waliin gaggeeffamaa jiru Itiyoophiyaan furmaata hunda qixa fayyadamaa taasisuf kan hojjettu ta'uu himaniiru .
Dhaabbanni gargaarsaa Maqeedooniyaan walakkaa guyyaatti Birrii miiliyoona 80 ol galii walitti qabuu beeksise .
Nama gargaaruuf nama ta'uun qofti ga'aadha mata duree jedhuun kan hundaa'e gidduugalli gargaarsaa maanguddootaa fi dhukkubsattoota sammuu Maqeedooniyaan guyyaa kaleessaa galma barkumeetti sagantaa galii walitti qabuu gaggeesseera .
Gidduugalichi magaalaa Finfinneetti Hospitaalaa fi iddoo tursiisaaf kan tajaajilu gamoo abbaa darbii 11 ijaarsisaa jira .
Sagantaa galii walitti qabuu walakkaa guyyaaf gaggeesseen Birrii miiliyoona 80 ol walitti qabuu isaa ibsameera .
Gidduugalichi yeroo ammaatti maanguddootaa fi dhukkubsabtoota sammuu kuma 2 fi 400 ol gidduugalicha keessatti deeggaraa jiraachuu ibsameera .
Itiyoophiyaatti afaanonni 28 miidhaa baduuf saaxilamaniiru .
Guyyaa har'aa waltajjiin marii imaammata afaanii Waajjira Muummee Ministiraatti gaggeeffameera .
Heeraa fi seera mootummaa FDRItin afaanota hundaaf mirgi walqixaa kennameefii, akka misooman kaa'ameera .
Wayita ammaa afaan dhalootaa 50 ol barnootaf faayidaarra oolaa akka jiran ibsameera .
Hata'uutii, Itiyoophiyaatti afaanonni hedduun jiraatanillee hawaasa afaan hedduu dubbatu uumuu hin dandeenye jedhameera .
Dhaabbatni Barnoota, Saayinsii fi Aadaa/ UNESCO/ wayita ammaa Ityophiyaatti afaanonni 28 miidhaa baduuf saaxilamaniiru jedheera .
Rakkina kana furuuf yeroo dhiyoo imaammanni afaanii kan ragga'e yoo ta'u, waltajjicharratti qabiyyee fi hojimaata imaammatichaarratti mariin ta'eera .
Qabiyyee fi hojimaata imaammata afaaniirratti Ministeera Aadaa fi Turizimiirraa obbo Awulaachaw Shumnakkaa, Yuunvaarsiitii Finfinneerraa Dooktar Mogas Iyyoobii fi Dooktar Taayyee Abarraa barreeffama qorannoo mariif ta'u dhiyeessaniiru .
Imaammatni afaanii kun keessoo isaatti dhimmoota garagaraa kan qabate yoo ta'u, afaan hojii, itti fayyadama afaan miidiyaa fi industirii bashannanaa, afaanii fi barnootaa, itti fayyadama afaan addabaabayii akkasumas hojiin turjumaanummaa kan hammatedha .
Imaammatichaan wayita ammaa afaan Amaaraa dabalatee afaanonni shan afaan hojii ta'anii akka tajaajilaniif kallattiin kaa'ameera .
Alaazar Taadaleetu gabaase .
Lammiileen Sudaan ijaarsa hidha haaromsaa maallaqaan kan deeggaran ta'uu himan .
Sagantaa galii walitti qabuu ijaarsa hidha haaromsaa dhiyeenya ifoomeen lammiileen Sudaan deeggarsa maallaqaa taasisaa jiru jedhame .
Erga sagantaan kun ifoomee lammiileen Itiyoophiyaa biyya keessaa fi alaa, akkasumas lammiileen Sudaan deeggarsa maallaqaa taasisuurratti akka argaman ibsameera .
Laga Abbayyaa giddugala juuqumsaarraa giddugala misoomaa taasisuuf hojii hojjetamu Itiyoophiyaa fi biyyoota ollaa waliin deeggarsa barbaachisu kan taasisan ta'uu lammiileen Sudaan dubbataniiru .
Lammiileen Sudaan kunneen ijaarsi hidha haaromsaa hanga xumuramutti waan danda'an hundaan deeggaruuf qophii ta'uu isaanii ragaan waajjira dubbii himaa Ministeera Dhimma alaa FDRI irraa argame ni muul'isa .
Naannoo Amaaaraatti dhaabbilee daldalaa Vaayirasii koroonaa sababeeffachuun daballii gatii taasisan 724 irratti tarkaanfiin fudhatamuu Biiroon Daladalaa fi Misooma Gabaa naanniicha beekseera .
Hogganaan biirichaa obbo Birhaanuu Xamyaalaaw Faanaa Broodkaastiing Koorporeetif akka himanitti, vaayrasicha sababeeffachuun dhaabbilee daldalaa xaafii, barbaree fi qorichootarratti daballii gatii taasisaan 724rratti tarkaanfiin fudhatameera jedhan .
Naannichatti rakkoolee kana fakkaatan hordofuun itti fufinsaan tarkaanfii fudhachuuf koreen ijaarraamee hojjechaa jiraachuu himaniiru .
Dhaabbilee carraa kana fayyadamuun daballii gatii hin barbaachifne taasisaanirratti tarkaanfiin fudhatamu cimee kan itti fufuu ta'uu ibsaniiru .
Kibrawasan Nuuruutu gabaaseBalalliin sababa jijjiirrama qilleensaan adda citee ture eegalamuu Daandiin Qilleensa Itiyoophiyaa beeksisee .
Daandiin qilleensicha balallii gara kaaba biyyattiitti taasisu haquun isaa kan yaadatamuudha .
Wayita ammaa jijjiirramni qilleensaa sirrachuu isaatiin balallii eegaluu isaa ibsameera .
Guyyaa kaleessaa eegalee xiyyaaroonni ramadamuun balalliin gara Kaaba biyyattiitti taasifamu eegalamuu daandiin qilleensicha beeksiseera .
Haaluma kanaan balalliin gara Dasee, Maqalee, Goondar, Aksuumii fi Shireetti taasifamuu eegaluu ibsameera .
Meeshaaleen koontiroobaandii garaagaraa Birrii miiliyoona 13 ol baasu to'atame .
Meeshaaleen koontiroobaandii garaagaraa Birrii miiliyoona 13 fi kuma dhibba 1 fi kuma 23 fi 449 baasuu fi meeshaaleen gatiin hin baaneef biroon buufataalee sakattootti to'atamuun ibsame .
Meeshaaleen kunneen buufataalee sakattoo Baahiir Daar, Jigjigaa, Matammaa, Kombolchaa, Harar, Awaash, Toogoo Wuchaalee, Maqalee, Afaar aanaa Dulachaa, Gujii Bahaa aanaa Shakkisoo fi kanneen birootti kan to'atamaniiru .
Meeshaleen kooniroobaandiin kunneen meeshaalee waraanaa, uffata, jijjiirraa qaama konkolaattootaa, meeshaalee elektirooniksi fi nyaata yeroon irra darbe ta'uu ibsameera .
Karaa seeraa alaan daddarbaa kan ture Doolaarri Ameerikaa kumni 26 fi 900 ol naannoo Jigjigaatti kan to'atame yoo ta'u, meeshaaleen faayaa giraamni 60 gara Soomaalee laanditti ba'uuf otuu jedhu to'atameera .
Akkasumaas qorichoonni fi shiishaan gara biyyaatti galuuf tures to'atamuu ragaan Ministeera Galiiwwaniirraa argame ni muul'isa .
Ameerikaan buufatawwan waraanaa ijoo Iiraaqitti qabdu keessaa sadi gadi dhiisaa jirti .
Waraanni Yunaayitid Isteet torban dhufan kana keessatti buufata waraanaa ijoo Al Qaayim dabalatee kan birii lama gadhiisaa jiru jedhame .
Ameerikaan buufata waraanaa Iiraaq keessaa qabdu saddeet keessaa sadi gadhiisuuf jechuun ishee turtii biyyattii keessatti taasistu gabaabsuu akka maltu akeekeera .
Murtiin kun yeroo hariiroo biyyattiin mootummaa Iiraaq fi Iraan waliin qabdu muddama keessa seenetti ta'uu dhaga'ame .
Torban kana keessa sagantaa Al Qaayimitti taasifamuun Ameerikaan nageenya isaanii akka kabachiisan deeggarsa meeshaalee waraanaa humnoota Iiraaqitti kennit jedhamee eegama .
Kana jechuun turtii Ameerikaan daangaa Iiraaqii fi Sooriyaa irratti qabaachaa turte xumura argata jechaadha .
Torbee darbe haleellaaan haaloo ba'uu Ameerikaan hidhattoota Iraan irratti raawwatte namoonni 6 du'uun kan yaadatamuudha .
Buufanni waraanaa kun buufata baaburaa durii Iiraaqitti argamu irratti kan ijaarameedha .
Bulchiinsi maagaalaa Finfinnee dhaabbilee daldalaa seeraan ala daballii gatii taasisan 83 irratti tarkaanfii fudhachuu beeksise .
Dhaabbileen kanneen gatiin meeshaalee akka dabaluu fi qaala'iinsi gatii akka mudatu socho'aa turaniiru jedhaniiru Waajjirri Prees Sakreetaariyaatii fi Biiroon Daldalaa magaalaa Finfinne ibsa laataniin .
Vaayirasiin koroonaa mudachuu sababeeffachuudhan daballiin gatii hin malle akka hin taasifamne gareen hordoffii fi to'annaa hundaa'e guyya har'aa hordooffii taasiseen tarkaanficha fudhateera .
Gareen hordoffii fi to'annoo bulchinsa magaalaa Finfinnee kun, jiddugaleessaa amma aanaatti tarkaanificha fudhachuu cimsee kan itti fufu ta'uu beeksiseera .
Hawaasnis daballiin gatii seeraan alaa akka hin taasifamne eeruu fi tumsa isaa akka itti fufu gaafateera .
Biiroon Daldalaa Bulchiinsa Magaalaa Finfinnee akka beeksisetti suuqota gurgurtaa barbaree 67 ol irrattis tarkaanfii fudhateera .
Faarmaasota saaniitaayzara, alkoolii, haguuggii fuulaa fi funyaaniirratti daballii gatii taasisanirrattis tarkaanfiin fudhatameera .
Dhaabbileen geejiba magaalaa Finfinnee Anbassaa fi Shaggar meeshaalee qulqullina harkaa kan dhiyeessan ta'uu Injiinar Taakkalaa Uumaan beeksisan .
Tatamsa'ina Vaayirasii koroonaa ittisuuf tarkaanfiiwwan barbaachisoo ta'an fudhachuu eegaluu bulchiinsi magaalaa Finfinnee beeksiseera .
Haaluma kanaan magaalichatti manneen barnootaa yeroof akka cufaman, sosochiiwwan ispoortii fi waltajjiiwwan ummataa akka dhaabbatu murtaa'uu itti aanaan kaantibaa magaalaa Finfinnee Injiinar Taakkalaa Uumaan ibsaniiru .
Dhaabbanni Tajaajila Awtoobisii Magaalaa Finfinnee Anbassaa fi Shaggar har'aa eegalee keemikaalota qulqullina harkaa imaltootaf qopheessuu ibsuun, tajaajilamtoonni hundi akka itti fayyadaman ergaa dabarsaniiru .
Sababa kanaan dhaabbilee fi daldaltoota daballii gatii taasisan to'achuuf koreen hundaa'e hordoffii taasisaa jiraachuus ibsaniiru .
Jiraattota harka qalleeyyiif deeggarsi barbaachisu godhamuu akka qabu Injiinara Taakkalaan waamicha dhiyeessaniiru .
Fayyummaa jiraattota magaalichaa eeguuf xiyyeeffannoon hojjetamaa jiraachuu Injiinar Taakkalaan eeruun, jiraattonnis dirqama irraa eegamu ba'uu akka qaban fuula Feesbuukii isaanitiin ergaa dabarsaniiru .
pireezidaantiin mootummaa naannoo Oromiyaa obbo Shimallis Abdiisaan ergaa of eeggannoo Vaayirasii koroonaa dabarsan Obbo Shimallis sochii guyyaa guyyaa hunda keessatti wal tuttuqqaarraa fagaachuu, mallattoowwan qufaa gogaa, dhukkubbii qoonqoo, dhangala'aa funyaan keessaa ba'u, axxifannaa fi ho'ina qaamaa ofirratti yoo argan ariitiin dhaabbilee fayyaa naannawaa isaaniitti argaman deemuun ilaalamuun barbaachisaa ta'uu yaadachiisaniiru .
Akkuma sana, nama waliin jiranis ta'e, maatii waliin jiraataniif of eeggannoo gochuun akka malu dhaamaniiru .
Gorsa ogeeyyii fayyaa miidiyaaleen darbaa jiru hordofuun of eeggannoo taasisuu, harka saamunaadhaan dhiqachuu, haala baratameen wal hammachuu fi wal dhungachuun nagaa wal gaafachuurraa of qusachuutu nurraa eegama jedhan .
Of eeggannoon fayyaa dhuunfaafi maatii bira darbee fayyaalessummaa ummata biyya keenyaa mirkaneessuuf taasifnu kun yaaddoo yaad-qalbiirraa bilisa ta'uu qaba .
Waltahiinsa ummataa fi mootummaa, akkasumas ogeeyyii dameewwan adda addaatiin dhibee koronaa to'achuuf tattaaffii taasifamu milkaa'inaan xumuruuf qophaa'ummaa ol'aanaan hojjechuu qabnaan dhaamaniiru .
Dhibee kanaaf iddoo hin malle kennuun yaaddoo fi sodaa keessa seenuus ta'e, hojii idileerraa of daangessuu akka hin qabne dhaamaa, gorsa ogeeyyii fayyaa hordofuudhaan of eeggannoo ga'aan akka taasifamu yaadachiisaniiru .
Hundeessaan dhaabbata Aliibaabaa Jaak Maan meeshaalee Vaayirasii koroonaa ittisuuf oolan biyyoota Afrikaaf deeggarsa taasisaniiru .
Jaak Maan biyyoota Afrikaa 54f meeshaalee kanneen deeggarsa taasisuu fuula twiitarii isaaniin ibsaniiru .
Haaluma kanaan tokkoon tokkoo biyyoota kanneeniif meeshaalee qorannoo kuma 20, haguugduu afaanii fi funyaanii kuma 100 fi uffata ogeeyyii yaalaa kuma 1 deeggarsa taasisuu ibsaniiru .
Deeggarsi kunis gama Itiyoophiyaan biyyoota Afrikaa biroof kan rabsamu ta'uu ibsameera .
Bulchiinsa magaalaa Roobeetti daldaltoota seeraan ala daballii gatii taasisanirratti tarkaanfiin fudhatame .
Vaayirasii koroonaa sababeeffachuudhan daldaltoota meeshaalee fi tajaajila gurgurtaa gara garaa irratti daballii gatii taasisanirratti tarkaanfiin fudhatameera .
Hordoffii koreen tasgabbii gabaa bulchiinsa magaalaa Roobee taasiseen gatii dabaltii idileen ala taasifamaa jiraachuun irra ga'ameera .
Haaluma kanaan daldaltoota lallaafaa Birrii 10, Birrii 15niin gurguraa turan irratti tarkaanfiin sirreeffamaa fudhatameera .
Daldaltoota midhaan kuusanii gurguran xaafii kiilo giraama 100 Birrii 3200 ture Birrii 3400 gurguraa jiran irratti tarkaanfiin fudhatameera .
Hawaasni sodaa dhibeetin wal qabsiisuun midhaan karooraa olitti bituun, daldaltoonni tokko tokko gatii akka dabalan taasisaa waan jiruuf tasgabbiin ni barbaachisa jedheera Waajjirri Dhimmoota Koominikeeshinii Magaalaa Roobee .
Feesbuukiin hojiiwwan daldala gadi aanoo ta'aniif deeggarsa Doolaara Ameerikaa miiliyoona 100 taasisuufi .
Dhaabbatichi hojiiwwan daldalaa biyyoota garaagaraa gadi aanoo ta'an tumsuuf deeggarsa Doolaara Ameerikaa miiliyoona 100 akka taasisu beeksiseera .
Deeggarsichi biyyoota addunyaa 30 keessatti kan argaman hojiiwwan daldaalaa gadi aanoo ta'an kuma 30'f ni oola jedhameera .
Deeggarsa maallaqichaarra darbees hojiiwwan beeksisaa tola akka hojjetuuf beeksiseera .
Gama biraatin deeggarsi taasifamu kan akka kiraa mana, baasii hojjettootaa, baasii taajajila dhaabbilee waliin walqabatan akka uwwisus himameera .
Dabalataanis leenjii fi deeggarsa teeknooloojii akka taasisus dhaabbatichi beeksiseera .
Finfinneetti manneen Birrii miiliyoona 3.2 ijaarraman jiraattota harka qalleeyyii ta'aniif kennaman .
Kutaan bulchiinsa magaalaa Yakkaa manneen Birrii miiliyoona 3.2 ijaarsise, 24 jiraattota harka qalleeyyidhaaf laatera .
Manneen kanneen naannoo aanaa 13, buufata da'annaa Mabraatitti kan ijaarramanidha .
Hoji raawwachiisaan kutaa bulchiinsa magaalichaa obbo Asfaaw Laggasaan furtuu manaa jiraattotaaf laataniiru .
Jiraattota manni dabarfameef 24 keessaa 6 qaama miidhamtoota .
Kutaa bulchiinsa magaalichaatti harka qalleeyyii manneen walfakkaataa barbaadan kuma 15 oltu jira .
Manneen Murtii Federaalaa gariin akka cufaman murtaa'e .
Murtichi tamsa'ina Vaayirasii koroonaa ittisuu keessatti ga'ee kan qabaatu ta'uu Pireezedaantiin Mana Murtii Waliigalaa Federaalaa aadde Ma'aazaa Ashannaafii beeksisaniiru .
Manneen murtii federaalaas Bitootessa 10 amma 24,2012 gariin kan cufaman ta'a jedhan aadde Ma'aazaan .
Dhimmoonni dirqisiisoo fi dhimmoonni biyyaa yeroo hin laanne bifa addaatin kan ilaallaman ta'as jedhameera .
Mootummaan FDRI fi mootummaan Kwaataar waliigaltee tumsa Doolaara miiliyoona 18 walii mallatteessan .
Waliigalticha kan mallatteesse Ministeera Maallaqaa FDRI fi Fandii Misooma Kwaataari .
Tumsi maallaqaa kun Wiirtuu Kalee Finfinneetti ijaarramuuf kan ooludha .
Waliigaltee Doolaara Ameerikaa miiliyoona 18 yookin Birrii miiliyoona dhibba 5 fi miiliyoona 70 kanas gama Itiyoophiyaatin ministir deettaan Ministeera Maallaqaa FDRI obbo Admaasuu Nabbabaa, gama Fandii Misooma Kwaataarin ammoo daayreektarri waliigalaa Kaliif Biin Jaasiim Al Kuwaariin mallatteessaniiru .
Wiirtichi abbaa darbii 6 yammuu ta'u, siree yaalaa 77 fi siree yaala dhibee cimaa 8, kutaalee ooppireetiingii 4, kutaalee gorsa yaalamtootaa 10, buufataalee hoomoodiyaaleesiisii 6, siree/teessoowwan diyaaleesiisii 106 qabaata .
Gamoon ijaarramu bal'ina Iskuweer meetira 6337 qabaata jedhameera .
Abbootiin Gadaa fi Haadholiin Siinqee guyyootii araaraa shan labsan .
Abbootiin Gadaa fi Haadholiin Siinqee kaleessaa eegalee guyyootii kadhannaa araara Waaqaa 5 labsan .
Guyyootiin kadhannaa Waaqaa shanan, Vaayirasii koroonaa ittisuuf kan itti hojjetamu ta'uu ibsaniiru .
Abbaa Gadaa Goobanaa Hoolaan vaayrasicha ittisuuf, hunduu of eeggannaa akka godhuu fi akka amantaa isaatti Waaqasaa akka beekumsa isaatti akka kadhatu dhaamaniiru .
Sirni kadhannaa kun ganamaa galgala guyyootii shaniif gaggeeffama .
Abbootiin Gadaa fi Haadholiin siinqee labsichaan booda Galma Aadaa Oromootti kadhannaa taasisaniiru .
Abbaa Gadaa Goobanaan Oromoon aadaa fi duudhaasaa tikfachuuf durbi buqqee duudaa baattee, jaartii cifireen marga jiidhaa qabattee, jaarsi cifireen horooroo qabatee, dargaggeessi waanjoon of waanjee Waaqa araara gaafachaa tureera jedhan .
Abbootiin amantaa hordoftoota isaanii waliin akkaataa beekumsaa fi amantaa isaaniitti, Waaqa araara akka gaafatanis labsaniiru .
Abbootiin Gadaa fi Haadholiin siinqee ummanni tamsa'ina Vaayirasii koroonaarraa akka of eegu, tuttuqqii akka lagatu dhaamaniiru .
Hawaasni daldalaa yaaddoo Vaayirasii koroonaatti dabalataan yaaddoo qaala'iinsa jireenyaa ta'uu akka hin qabne Biiroon Daldalaa Oromiyaa akeekkachise .
Biirichi ibsaa haala yeroorratti kenneen daballiin gatii meeshaaleerratti muul'atu dhaabbachuu akka qabu hubachiisera .
Akka ibsichaatti hanga ammaatti hojiilee to'annoo fi hordoffii taasifameen dhaabbilee daldalaa 200 ol irratti tarkaanfiin fudhatameera .
Keessattuu aalseerummaan magaalaa Adaamaa fi Shaashamanneetti haalan babal'atee akka jiru eeruun, magaalota birootti ammoo tasgabbiin akka muul'atu ibsameera .
Ibsichi magaalaa Duukamitti abbootiin qabeeyaa vaayrasicha ittisuuf waan qabanirraa hawaasaf qooduudhaan hojiin hojjetan akka fakkeenyaatti kan eerramuudha jedha .
Dalaltoonni hawaasarratti yaaddoo dabalataa ta'uu akka hin qabne biirichi hubachiisera .
Daballii hin mallee taasisuun yeroo rakkoo kanatti hawaasa baasii dabalataaf saaxiluun aalseerummaarra darbee quuqama biyyaa dhabuu agarsiisa jedheera biirichi .
Hanqinni dhiyeessii akka hin mudanneef seektaroota dhiyeessii, oomishtootaa, indaastiriiwwanii fi yuuniyeenota waliin ta'uun qindoominaan hojjetamaa akka jiru ibsameera .
Alseerummaa muul'atu ittisuuf hawaasni qaamolee nageenyaa fi qaama dhimmichi ilaallatuuf eeruu kennuun olaantummaa seeraa kabachiisuu keessatti tumsa akka taasisus biirichi gaafateera .
Dabalaa Taaddasaatu gabaase .
Bulchiinsa magaalaa Finfinneetti vaayrasi koroonaa waliin walqabatee daldaltoota shaqaxootarratti daballii gatii taasisan 188 irratti tarkaanfiin fudhatame .
Vaayirasii koroonaa waliin walqabtee daldaltoota shaqaxootarraii daballii gatii taasisaan 188 irratti tarkaanfiin fudhatamuu Biiroon Daldalaa Finfinnee beeksise .
Hogganaan Biiroo Daldalaa Finfinnee obbo Abdulfattaa Yasuuf akka ibsanitti kutaalee magaalaa hundatti koree daballii gatii shaqaxootarrii ta'u hordofu hundaa'eera .
Sakkata'insa korichi kaleessa taasiseen dhaabbilee daldalaa 188 shaqaxoota garagaraarratti daballi gatii taasisan argachuu isaanii ibsaniiru .
Korichi daldaltoota daballii gatii taasisaan hordofuu, to'achuu fi balleessanii wayita argaman ammoo tarkaanfii seeraa fi bulchiinsa akka fudhatan himaniiru .
Hawaasni shaqaxootarratti daballiin gatii yoo isaan muudate lakkoofsa bilbilaa 0118545815 yookin  0118 548397 eeruu laachuun dirqama lammummaa akka ba'an waamicha dhiyeessaniiru .
Bulchiinsi Manneen Amala Sirrreessaa Federaalaa maatiin sirreeffamtootaa guyyootii 15f sirreeffamtoota akka hin gaafanne ittisuu beeksise .
Murtichi weerara Vaayirasii koroonaa ittisuuf kan darbe jedhameera .
Sirreeffamtoonni vaayrasichaaf akka hin saaxilamne guyyootii 15f gaafattoonni gara mana amala sirreessaa akka hin dhufnes jedheera .
Guyyootii 15n kanneenitti sirreeffamtoonni maatidhaan walarguun hin eeyyamamu .
Jeneraal koomiishinarri mana amala sirreessichaa Jamaal Absoo ibsa har'a laataniin akka beeksisanitti ittisichi guyyootii 15 kan turudha .
Sirreeffamtoonni dhibeen cimaan yoo isaan hin mudatin, gara hoospitaalotaa riifaraalan hin ergaman jedhaniiru .
Naannoo manneen amala sirreessaatti hojiileen of eeggannaa hojjetamaa jiraachuus ibsaniiru .
Naannoo Amaaraa godina Kibba Walloo aanaa Ambaassalitti balaa tiraafikaa mudateen lubbuun namoota 10 darbe .
Konkolaataan geejiba ummataa magaalaa Laalibalaarraa gara Giishan Dabrakarbee imalaa ture hallayyaatti dhaquudhan balichi mudachuu poolisiin godinichaa beeksiseera .
Konkolaatichi ganda 23 keessatti duubatti sigigaatee hallayyaatti kan kufe .
Namoota lubbuu isaanii dhabaniin ala 14 salphaa fi cimaa miidhamaniiru .
Namoonni hin miidhamin kan jiran yammuu ta'u, miidhamtoonni Hoospitaala Riifaraalaa Daseetti deeggarsa yaalaa argachaa jiru .
Sabbataatti manneen daldalaa 14 fi qorichootaa 36 irratti tarkaanfiin fudhatame .
Bulchiinsa magaalaa Sabbataatti koreen tasgabbii gabaa sakattoo taasiseen manneen daldalaa 14 fi manneen qorichootaa 36 irratti tarkaanfii fudhate .
Magaalichatti manneen daldalaa fi qorichootaarratti tarkaanfiin kan fudhatame daballii gatii seeran alaa waan taasisaniifi .
Kanneen taarkaanfiin irratti fudhatame manneen daldala qullubbii, loomii fi feexoo irratti ta'uun himameera .
Magaalichattis koreen to'annoo fi tasgabbii hundaa'uun hordoffii barbaachisu taasisaa jiraachuu ragaan Waajjira Dhimmoota Koominikeeshiinii Magaalaa Sabbataarraa argannee ni muul'idhisa .
Imaltoonni Vaayirasii koroonatiin akka hin miidhamne gosoota geejibaa mararratti hojiin qulqullinaa hojjetamaa jira .
Ministeera Geejibaatin hojiin qulqullinaa hojjetama ajira .
Baaburri Salphaa Finfinnee hojjettoota qulqullinaa Ministeera Geejibaatin qulqullaa'aa jira .
Hojiin qulqullinaa cimee kan itti fufu ta'uu fuulli Feesbuukii muummee ministiraa Dooktar Abiy Ahimad beeksiseera .
Muummee ministiraa Dooktar Abiy Ahimad boqachuu Dooktar Kaatriin Haamliinin gadda itti dhaga'ame ibsan .
Dubartoonni Itiyoophiyaa kabajaa isaanii saamaman kan kumaan lakkaa'aman kabajaa isaanii akka deeffatan hojjetaniiru jedhan muummee ministiraa ergaa dabarsaniin .
Itiyoophiyaan Dooktar Kaatriin Haamliin du'aan dhabuu isheetin, faaya ishee dhabdeetti jechuun gadda isaanii ibsataniiru .
Maatii , waayillan isaanii maraafis jajjabina hawwaniiru .
Dooktar Kaatriin Haamliin boqatan .
Itiyoophiyaatti hundeessituun Hoospitaala Feestuullaa Dooktar Kaatriin Haamliin umrii isaanii waggaa 96ffaatti boqatan .
Dhalootan Awustiraaliyaa yoo ta'an, Itiyoophiyaaf oolmaa jabaa oolaniin waggaa 8 dura lammummaan kabajaa kennameefit ture .
Yuunvarsiitin Finfinneetis Dooktareeta Kabajaa kennuufin ni yaadatama .
Dhaabbata Tola Oolmaa Haamliin Feestuullaa Itiyoophiyaa hundeessuun waggoota 60 oliif Itiyoophiyaatti tajaajila laachaa turaniiru .
Dubartoonni feestuullaan miidhaman kumni 65 ol deeggarsa yaalaa fi xinsammuu akka argatanii fayyanis taasisaniiru .
Afyaa'iin Caffee Mootummaa naannoo Oromiyaa tatamsa'ina vaayirasii koroonaa ittisuuf tarkaanfii mootummaan fudhachaa jiru cinaatti ummanni of eeguu akka qabu dhaaman .
Vaayirasii Koroonaa (COVID â€“ 19) biyyoota addunyaa hedduu miidhaa jiru  kana ittisuuf ummanni gorsaa fi odeeffannoo wayitaawaa mootummaa, dhaabbilee fayyaa fi ogeeyyiin fayyaan kennaman hordofuun of eeggannoo barbaachisu taasisuu akka qabu Afyaa'iin caffee Oromiyaa aadde Loomii Badhoo dhaamaniiru .
Mootummaan naannoo Oromiyaa, ummata naannichaa dhibicharraa baraaruuf  tarkaanfiwwan qabatamaa fudhachuu eegaleera jedhan .
Haa ta'uutii  sosochii mootummaa fi dhaabbileen fayyaa taasisan cinaatti, of eeggannoon dhuunfaa daraan murteessaa ta'uu himaniiru .
Aadde Loomiin tatamsa'ina Vaayiraasii kanaa hir'isuuf of eeggannoon dhuunfaa fi maatii godhamu shooraa olaanaa akka qabaatu ibsuu isaanii ragaan Caffee mootummaa naannoo Oromiyaarra argame ni muul'isa .
Bulchiinsi magaalaa Finfinnee Awutoobisoota haaraa 120 galchuu beeksise .
Awutoobisoota galan kanneen keessaa 70 har'a hojji kan eegalan yoo ta'u, kanneen hafan ammoo guyyoota itti aanu keessa hojii ni eegalu jedhame .
Of eeggannoo Vaayirasii koroonaaf godhamu cimsuuf Awutoobisoonni kunneen ariitiin gara hojiitti akka galan taasifamuu ragaan waajjira kaantibaa magaalaa Finfinneerraa argame ni muul'isa .
Itti aanaa Kaantibaa magaalaa Dabra Birihaan obbo Dassitaa Andaargee dabalatee ogeeyyiin 5 malaammaltummaan shakkamuun to'annoo jala oolan .
Hogganaan buufata poolisii magaalichaa komaandar Taayyee Waldagiyoorgis Faanaa Broodkaastiing Koorporeetif akka ibsanitti namoonni kunneen yakka malaammaltummaa lafa magaalaan shakkamuun to'annoo jala oolan jedhan .
Itti aanaa Kaantibaa magaalichaa obbo Dassitaa Andaargee, dursaa garee misooma lafaa obbo Damissee Tafaradanyii fi obbo Hayluu Shifarraaw dabalatee shakkamtoonni lama to'annoo jala ooluu himaniiru .
Qaamoolee kanneenirratti qorannoo taasifamaa jiraachuu ibsaniiru .
Alaayyuu Garamawitu gabaase .
Manni maree manneen amantaa hordoftoota wangeelaa hundaa'e .
Manni marichaa dhaabbilee amantaa hunda waliin ta'uudhan nageenyaa fi tokkummaa biyyaa cimsuuf hojjeta jedhameera .
Manni marichaa ibsa har'a laaten akka beeksisetti, hundaa'uun mana marichaa mirgaa fi dirqama hordoftootaa kabachiisuuf ni hojjeta .
Hordoftoonni wangeelaas walitti dhiyaatanii tumsaan akka hojjetan ni fayyada jedhameera .
Sanarras darbee dirqama biyyaa ba'achuuf ni hojjeta .
Barsiisa, naamusa, bulchiinsaa fi kenniinsa tajaajilaarrattis waliin ni hojjeta jedhan walitti qabaan mana marichaa Lubni Darajjee Jambaruun .
Rakkoolee misooma manneenii muul'atu furuuf fandii biyyaalessaa misooma mannii qofarratti hojjetu hundeessuuf hojjetamaa jiraachuu Ministeerri Misooma Magaalaa fi Koonistiraakshinii beeksiseera .
Ministeerichatti ministir deettaan damee misooma magaalaa fi manneenii obbo Masfin Asaffaa, rakkoolee damee misooma manneeniirratti muul'atan furuuf hojii bal'aan hojjetamaa jira jedhan .
Keessattuu rakkoo gama faaynaasiin misooma manneenii qunnamaa jiru furuuf fandii biyyaalessaa misooma manneeniirratti qofa hojjetu hundeessuuf hojjetamaa jiraachuu ibsaniiru .
Fedhii mana jireenyaa hawaasaa guutuuf sosochiin garaagaraa taasifamaa jiraachuu obbo Masfin himaniiru .
Damee misooma manneenii bu'a qabeessa taasisuuf qooda fudhattoota waliin xiyyeeffannoo olaanaan hojjetamaa jiraachuu ragaan ministeericharraa argame ni muul'isa .
Bulchiinsa Magaalaa Finfineetti kutaalee hawaasaa sadarkaa jireenyaa gadi aanaarratti argamaniif giddugalli meeshaalee qulqullinaa walitti qabu hundaa'e .
Koreen dargaggootaa magaalichaa fi hojii tola oltumaarratti bobaa'aniin hundaa'e kun kutaalee hawaasaa sadarkaa jireenyaa gadi aanaarratti argamaniif hojii meeshaalee qulqullinaa walitti qabu guyya har'aa eegaleera .
Hawaasni guyyaa boruu irraa eegaluun gara Addababaayii Masqalaa deemuun meeshaalee qulqullinaa arjoomuu akka danda'an ibsameera .
Bulchiinsi magaalichaa lammiilee meeshaalee qulqullinaa bitachuu hin dandeenye hawaasni deeggarsa taasisuun tattamsa'ina vaayrasichaa ittisuuf hojii hojjetamu gama isaaniin ga'ee isaanii ba'atan waamicha dhiyeesseera .
Naannoo kibbaatti dhaabbilee daldalaa 216 irratti tarkaanfiin fudhatame .
Sababa Vaayirasii koroonaan waliin walqabatee dhaabbilee daldalaa daballlii gatii taasisanirratti tarkaanfiin fudhatamuu Birroon Daldalaa fi Misooma Gabaa Naannoo Kibbaa beeksise .
Hoggantuun Birroo Daldalaa fi Misooma Gabaa Naannoo Kibbaa aadde Hikmaa Kayradiin akka ibsanitti Vaayirasiin koroonaa gara biyyaa galuun walqabatee daballiin gatii hin barbaachifne muldhachuu himaniiru .
Qaamolee daballii gatii taasisan to'achuuf koreen hundaa'uu ibsaniiru .
Bu'uuruma kanaan manneen daldalaa, nyaataa, gaazii fi manneen baabura midhaan daakan walumaagalatti dhaabbilee daldalaa 216 irratti tarkanfiin barsiisaa ta'e fudhatamuu ibsaniiru .
Waliigalteen abbootii carraa manneen waliin jireenyaa marsaa 13ffaa waliin taasifamaa jiru, manneen gaffii daangaa keessa jiran hin dabalatu jedhame .
Bulchiinsi magaalaa Finfinnee akka beeksisetti, waliigalteen dabarsa manneenii, manneen gaaffii daangaa keessatti argaman hin dabalatu .
Waajjirri Kantiibaa Finfinnee ibsa baasen akka beeksisetti, walii galteen dabarsa manneen amma raawwatamaa jiru kun kanaan dura kanneen abbaa carraa manaa ta'anii sababa dhuunfaa isaanitiin osoo walii galticha hin xumurin turaniidha .
Walii galteen qaama dabarsa manneenii ta'e kun manneen gaaffii daangaa bulchiinsa naannoo Oromiyaa fi bulchiinsa magaalaa Finfinnee kaase hin dabalatu jedheera .
Dhimmi mannneen waliinii gaaffii daangaa kaasan keessatti argamanii karaa koree mootummaa federaalatiin dhaabbate, bulchiinsa naannoo Oromiyaa fi bulchiinsa magaalaa Finfinneen ilaalamaa jiras jedheera .
Tokkoon keenya kan biraatif gaachana ta'uudhan tamsa'ina Vaayirasii koroonaa ittisuu qabna jedhe Waajjirri Muummee Ministiraa .
Waajjirichi ibsa baasen akka beeksisetti, sadarkaa biyyaatti hojiin hubannaa uumuu cimee itti fufeera .
Vaayrasichi lammii biyya kamuu osoo adda hin baasne, nama hunda miidhuu danda'a jedheera .
Haaluma kanaan furmananiof eeggachuu fi irraa of ittisuu, tuttuqqii fi harka walqabachuu dhaabuu fi iddoo namni heddummaatutti argamuu dhiisuu, qulqullina dhuunfaa fi naannoo eegudha jedheera .
Vaayrasicha ittisuu fi to'achuuf yaa hojjennuunis dhaamera .
Waajjirichi ergaa isaatin tokkoon keenya kan biraatif gaachana ta'uudhan tamsa'ina Vaayirasii koroonaa ittisuu qabna jedheera .
Ministirri Ministeera Fayyaa FDRI Dooktar Liyaa Taaddasaatis ergaa dabarsaniin miira namoomatiin waliif yaaduun, ittisuu fi to'achuuf yaa hojjennu jedhan .
Hinditti sareen takka qamalee guddiftuu dhabde guddisaa jirti .
Haati qamalee xiqqoo kanaa jiraattonni naannichaa jaldeessaa fi qamaloota oomisharraa eeguuf tarkaanfii fudhataniin duutetti .
Sareen rimaa taate kunis qamalee guddiftuu dhabde kana kununsuu eegalteetti .
Qamalee xiqqoon kun wayita haati ishii dute umri guyyaa 10 turte .
Ergasii boodas firooma hin baratamneen sarittiin qamalitti kunuunsutti jirti .
Saree fi qamaleen uumamaan kan walii hin gallee yoo ta'an, walitti dhufeenyi lameenii garuu jiraattota naannichaa dinqisiseera .
Walitti dhufeenya lameenii suuraa kan kaase namni suuraa kasuu kan umriin isaa waggaa 48 Paariik Baadiil, jaalalli sarittii fi qamalee hedduu akka isaan dinqisiise ibseera .
Lameen garaagaraa fi kan wali hin gallee ta'anis sarittiin haadha ishii bakka bu'uufiin guddiisaa jirachuun ishee hedduu na dinqisiisera jedha .
Qormaatamtoonni mana taa'anii qophii akka taasisan Ministeerri Barnootaa beeksise .
Barattoonni kutaa 8ffaa barana qormaata naannoo fudhatanii fi barattoonni kutaa 12ffaa barana qormaata biyyoolessaaf taa'an mana isaanii taa'anii qophii akka taasisan ministeerichi gaafateera .
Yeroon qormaataa fulduratti kan himamu ta'uu ministirri ministeerichaa Dooktar Injiinar Geetaahuun Makuriyaan beeksisaniiru .
Ministirichi sababii tamsa'ina Vaayirasii koroonaatin of eeggannoo taasifamuu qaburratti ibsa laataniiru .
Manneen barnootaas guyyootii 15f amma Bitootessa 21,2012 cufamanii kan turan ta'uu ibsaniiru .
Maatii fi barattoonni vaayrasicha ittisuurratti ga'ee isaanii akka ba'atan dhaamameera .
odinaalee fi magaalonni naannoo Oromiyaa tamsa'ina Vaayirasii koroonaa ittisuuf hojiilee qulqullinaa hojjechaa jiru .
Dargaggoonnii fi tola ooltonni jiraattonni bishaanii fi saamunaadhan harka isaanii akka dhiqatan hojjechaa jiru .
Haaluma kanaan godina Shawaa Kaabaa magaalaa Fiichee fi aanaa Dabra Libaanoos, magaalaa Mojoo, magaalaa Bishooftuu, akkasumas godina Gujiiitti hawaasni qulqullina dhuunfaa fi maatii akka eeggatu hojjechaa jiraachuu taajjabneerra .
Tamsa'ina Vaayirasii koroonaa ittisuuf iddoolee namoonni imalanitti bishaanii fi saamunaa dhiqannaaf dhiyeessaa jiru .
Buufata konkolaataa, gabaa fi naannolee waajjiraaleetti bakki dhiqannaa harkaa qophaa'era .
Magaalaan Sulultaa fi aanaan Haluu daldaltoota seeraan ala gatii dabalanirratti tarkaanfii fudhatan .
Daldaltoota tamsa'ina Vaayirasii koroonaa sababeeffachuun daballii gatii taasisan irratti tarkaanfichi kan fudhatame .
Koreen bulchiinsa magaalaa Suluultaatti gabaa tasgabeessuuf dhaabbate daldaaltootaa fi manneen tajaajila hawaasaa meeshaalee irratti gatii seeraan ala dabalan irratti tarkaanfii bulchiinsaa fi akeekkachisaa kenne .
Hojii hanga ammaatti hojjetameenis, manneen daldalaa 6 ta'an irratti tarkaanfiin bulchiinsaa kan fudhatame yoo ta'u, 25 irratti ammoo akeekkachiisni kennameera .
Haaluma walfakkaatun, godina Iluu Abbaa Boor aanaa Haluutti koreen teekiniikaa tasgabbii gabaa sakattoo taasisaniin daldaltoota meshaalee qulqullinaa irratti gatii dabalan 2 fi daldaltoota mi'eessituu adda addaa fi meeshaalee nyaataa irratti gatii dabalan 2 irratti tarkaanfii fudhataniiru .
Bifuma walfakkaatun Dalloo Mannaa, magaalaa Roobee, magaalaan Jimmaa fi magaalonni hedduun daldaltoota daballii hin malle taasisan irratti tarkaanfii walfakkaataa fudhachaa jiru .
Biiroon Daldalaa Oromiyaa ibsa kaleessa laaten dhaabbilee daldalaa 200 ol ta'anirratti tarkaanfii fudhachuu beeksisuun isaa ni yaadatama .
Finfinneetti balaa abiddaa gaaraajii tokkorratti qaqqabeen hojjettoonni yeroo balaa tasaa 2 miidhaman .
Balaa abiddaa gaaraajicharra ga'een qabeenyi Birrii miiliyoona 2.5 olii barbadaa'era .
Balichi kan qaqqabe kaleessa galgala naannoo sa'aa 2:50, aanaa 6 Goofaa Gabreel jedhamee waamamutti .
Balicha ittisuuf hojjettoonni 71 bobbaafamaniit turan .
Isaan keessaa lamaan isaaniirratti miidhaa salphaan qaqqabeera .
Qabeenya Birrii miiliyoona 30 olii ammoo badii jalaa baraaruun danda'ameera .
Bishaan liitirri kumni dhibbi 2 fi kumni 50, ambulaansota dabalatee konkolaattonni yeroo balaa tasaa 12 hojiirra oolaniiru .
Manni Maree Waliigala Islaamummaa Itiyoophiyaa tatamsa'ina Vaayirasii koroonaa ittisuuf mana keessatti sagaduun kan danda'amu ta'uu beeksise .
Manni Maree Waliigala Islaamummaa Itiyoophiyaa weerara Vaayirasii koroonaa ilaalchisee har'a murtoo shari'aa dabarseera .
Qaama Mana marichaa kan ta'e Manni Maree Uulamaa ibsa lateen, weerara Vaayirasii koroonaa ittisuuf juma'aas ta'ee saalata juma'aa hafuun mana keessatti sagaduun kan danda'amu ta'uu beeksiseera .
Manni marichaa namni Vaayirasichaan shakkamu kamiiyyuu juma'aas ta'ee saalata juma'aaf gara Masjiidaa , akkasumas barnoota amantaaf iddoo walga'ii ummataa dhaquun dhorkaa ta'uu ibseera .
Qajeelfamaa fi gorsa dhaabbilee fayyaa f ogeeyyiin darbu fudhachuun hojiirra oolchuun dirqama hordoftootaa amantichaa ta'uu manni marichaa beeksiseera .
Muummee ministiraa Dooktar Abiy Ahimad weerara Vaayirasii koroonaa ittisuu ilaalchisuun muummee ministiraa Xaaliyaan Juuseeppee Koontee waliin mari'atan .
Dooktar Abiy marii kaleessa galgalaatin, yeroo rakkisaa kanatti ummata Xaaliyaan waliin jirra jedhaniiru .
Ummanni addunyaa tokko taanee tumsaan weeraricha ni injifannas ergaa jedhu dabarsaniiru .
Imaltoonni gara Itiyoophiyaa dhufan marti guyyoota 14f tursa addaa galu .
Hojiin kunis Wiixataa eegalee hojiirra kan oolu ta'a .
Ministeerri Fayyaa akka beeksisetti imaltoonni kanneen Hoteela Skaay Laayitii fi Hoteela Giyoonitti tursa ni galu .
Turtichis baasii imaltootatiin kan uwwifamu ta'a .
Diippiloomaatonni ammoo imbaasota biyyoota isaaniitti adda ba'umsa turu .
Imaltoonni tiraanziitiis amma imala isaanii itti aanutti Hoteela Skaay Laayit turu .
Eertiraatti namni tokko yeroo jalqabaatif Vaayirasii koroonaatin qabamuun mirkanaa'era .
Umriin isaa waggaa 39 yoo ta'u, Noorweeyii gara Eertiraa kan galedha .
Miseensonni diyaaspooraa Itiyoophiyaa naannoo Waashiingitan jiraatanii fi Dhaabbanni Huujiyaan Intarnaashinaal deeggarsa meeshaalee weerara Vaayirasii koroonaa ittisuuf gargaaran Itiyoophiyaaf laataniiru .
Miseensonni diyaaspooraa deeggarsa galteewwan yaalaa Ministeera Fayyaatif erganiiru .
Huujiyaan Intarnaashinaal deeggarsa taasiseef muummee ministiraa Dooktar Abiy Ahimad galateeffataniiru .
Innisheetiivii muummee ministiraa Dooktar Abiy Ahimadii fi Jaakmaatin Itiyoophiyaa fi Afrikaatti meeshaaleen weerara Vaayirasii koroonaa ittisuuf gargaaran marsaan jalqaba har'a Finfinnee galfamaniiru .
Meeshaaleen qorannaa, haguuggii afaanii fi funyaanii Daandii Qilleensa Itiyoophiyaatin geejibsiifamaniiru .
Torbee har'aa ture muummee ministiraa fi hundeessaa fi abbaan qabeenyaa Alii Baabbaa Jaak Maan weeraricha ittisuuf innisheetivii hundeessuun meeshaalee raabsuuf kan waliigalan .
Meeshaaleen geejibsiifaman kanneen biyyoota Afrikaa 54f kan raabsamanidha .
Haaluma kanaan tokkoon tokkoon biyyoota Afrikaatif meeshaaleen qorannaa vaayrasicha adda baasu kumni 20, haguuggiin funyaanii fi afaanii kumni 100, uffannaan ittisaa ogeeyyii yaalaa kumni 1 kan raabsaman ta'a .
Meeshaaleen kanneen karaa Itiyoophiyaatin kan raabsaman yammuu ta'u, amma Kibxataatti ni qaqqabsiifamu jedhameera .
Meeshaaleen deeggarsaa hafanis guyyootii dhufanitti Itiyoophiyaa ni galu .
Kooriyaan Kaabaa miisaa'ela fageenya gabaabaa furgugsite .
Miisaa'eelicha Piyoongiyaang jalqaba baatii kanaatti irra deebiin kan yaalte yoo ta'u, gara galaana Jaappaanitti kan furgugfamedha jedhameera .
Humni galaanaa Jaappaan naannoo galaanichaa jiru miisaa'elli furga'e toorichatti qubachuu beksiseera .
Kooriyaan Kibbaas gama isheetin yaaliin dabalataa yoo jiraate jechuun dhimmicha hordofaan jira jetteetti .
Rayyaan ittisaa biyyatti ibsa baasen tamsa'inni Vaayirasii koroonaa biyyattiif wayita yaaddessaa ta'etti yaaliin taasifamu fudhatama hin qabu jechuun ibseera .
Sirni awwaalchaa hundeessituu Hoospitaala Feestuullaa Itiyoophiyaa Dooktar Kaatriin Haamliin raawwatame .
Sirni gaggeessaa reeffa isaanii mana jireenyaa isaaniitti bakka maatii fi firoottan isaanii argamanitti kan raawwatame yammuu ta'u, sirni awwaalcha isaanitis har'a Pheexroos Waphaawloositti raawwatameera .
Dooktar Kaatriin Haamliin umrii isaanii waggaa 96ffaatti Bitootessa 9,2012 boqachuun isaanii ni yaadatama .
Dooktar Kaatriin Haamliin waggoota 60f dhaabbata deeggarsaa hundeessaniin Itiyoophiyaanota kumaan lakkaa'an tajaajilaa turaniiru .
Gochaa gaarii hojjetaniin lammummaa kabajaa Itiyoophiyaa kan argatan yammuu ta'u, Yuunvarsiitii Finfinneerraayis Dooktareetni Kabajaa kennameefira .
Muummee ministiraa Dooktar Abiy Ahimad tamsa'ina Vaayirasii koroonaa ittisuurratti muummee ministiraa Kaanaadaa Justiin Truudoo waliin mari'atan .
Dooktar Abiy Justiin Truudoo waliin bilbilaan mari'achuu isaanii karaa Feesbuukii isaanitiin beeksisaniiru .
Turmaata isaanitiinis muuxannoo waljijjiirraa, filmaatota biroo fi walitti dhiyeenyan hojjechuurratti mari'ataniiru .
Kirooshiyaa magaalaa Zaagreebitti balaa kirkira lafaa mudateen gamoowwan hedduurra miidhaan qaqqabeera .
Wayita Vaayirasiin koroonaa fayyaa addunyaa yaaddessaa jirutti, guyyaa kaleessaa magaalichatti balaan tasaa hin eegamne mudachuun hedduu rifaatuu uumera .
Balichi kaleessa Dilbata akka lakkoofsa sa'aatii biyyattiitti naannoo sa'aa 6tti qaqqabe .
Balaa qaqqabeen gamoowwan paarlaamaa dabalatee, hedduun jijjiganiiru .
Konkolaattonni lakkoofsan heddummaatanis faayidaan ala ta'aniiru .
Balaa kanaanis mucaa guddataa tokkorra miidhaa cimaan ga'eera .
Guddaticha dabalatee namoonni 16 miidhamaniiru .
Jiraattonni Zaagreeb kana dura sababa Vaayirasii koroonaatiif mana isaanii keessaa akka hin baane dirqamaniit turan .
Yaa ta'u malee kirkirri mudate kun ammoo mana keessaa akka ba'an dirqisiisera .
Balichaan iddoo takkatti walitti qabamuun saaxilama dabalaan aritiin gara mana isaaniitti akka deebi'an aanga'oonni biyyattii dhaamaniiru .
Baqattoonni lammiilee Itiyoophiyaa karaa seeraan alaa gara Afrikaa Kibbaatti imalaa turan lubbuun darban .
Baqattoonni lammiilee Itiyoophiyaa karaa seeraan alaa gara Afrikaa Kibbaatti imalaa turan Mozaambikitti konkolaataa keessatti ukkaamfamuun lubbuun darbuu lubbuun darbuu Ministeerri Dhimma Alaa FDRI beeksise .
Waajjiri Ministeera Dhimma Alaa FDRI balaa lammiilee Itiyoophiyaarra qaqqabeen gadda itti dhaga'ame ibsuun maatii fi firoottaniif jajjabina hawwweera .
Lammiileen kuni konkolaataa Maalaawii irraa gara Mozaambiik keessatti du'anii argaman .
Ministeerichi baayyina lammiilee lubbuun darbanii fi odeeffannoo dabalataaf fuulduratti kan ibsu ta'uu himuu, dhimmicharratti Imbaasii Itiyoophiyaa Afrikaa Kibbaatti argamuu fi miseensoonni koree Itiyoophiyaa Mozaambiikitti argamu waliin hojjechaa jiraachuu beeksiseera .
Akka gabaasa BBCtti baqattoonni lammiileen Itiyoophiyaa 64 karaa seeraan alaa gara Afrikaa Kibbaatti qajeelaa turan Mozaambikitti konkolaataa keessatti ukkaamfamanii lubbuun darbaniiru jedha .
Muummee ministiraa Dooktar Abiy Ahimad Itiyoophiyaanota Maalaawiirraa gara Moozaambiik osoo imalanuu lubbuu isaanii dhabaniif gadda itti dhaga'ame ibsan .
Itiyoophiyaanonni kanneen konkolaataa fe'umsaatin imalaa turaniiru .
Muummee ministiraatis lammiilee lubbuu isaanii dhabaniif gaddi isaanii olaanaa ta'uu ibsaniiru .
Eenyummaa lammiilee lubbuu isaanii dhabanii Ministeerri Dhimma Alaa fi Afrikaa Kibbaatti Imbaasiin Itiyoophiyaa adda baasaa jiru .
Hawaasni Itiyoophiyaa Moozaambiikis dhimmicha hordofaa jiru .
Bulchiinsa magaalaa Finfinnee kutaa magaala Addis Katamaa naannoo Awutoobis Taraa jedhamuu waamamuutti kan argamu buufannii konkolaataa giddugaleessa gara buufatalee konkolaataa birootti jijjiiramu Abbaan Taayitaa geejjibaa beeksise .
Ibsa Abbaan Tayitichaa Tajaajila Oduu Itiyoophiyaattiif ergeen, tatamsa'ina Vaayirasii Koroonaa (COVID-19) hir'isuuf hojjechaa akka jiru ibseera .
Walitti siqinsa namoota hir'isuuf tajaajiloota buufata konkolaataa giddugaleesaa Finfinneen laatamu guyyaa har'aa eegalee gara buufataalee konkolaataa birootti jijjiiramun tajaajjilli kan kennamu ta'uu eereera .
Bu'uuruma kanaan,bobbiin Hoossa'inaa, Buttaajiraa, Tulluu Boolloo, Walisoo, Walqixxee fi Guraagee Sabaat Beet buufata konkolaataa Ayyar Xeenaan kan kennamu yoo ta'u, bobbiin Adaamaa fi Bishooftuu ammoo yeroo hin murtoofneef buufata konkolaataa Laambaratii fi Qaalittii jijjiramuun tajaajila kan kennan ta'a .
Magaalaa Duukamitti Iistarn Indaastirii Zoonitti kan argamu Faarmaatikaaliin Shaansheeng guyyatti Saanitaayzarii liitra kuma 24 oomishuu eegale .
Komishinarri Komishinii Invastimantii Itiyoophiyaa Abbabaa Ababaayahuu fuula Twutera isaaniin akka beeksisanitti Iistarn Indaastirii Zoonitti kan argamu Faarmaatikaaliin Shaansheeng qulqullina harkaa (Saanitaayzarii) oomishuurratti xiyyeeffachuun kutaa haaraa banuu isaa ibseera .
Faarmaatikaaliin Shaansheeng guyyatti qulqullina harkaa (Saanitaayzarii)  liitra kuma 24 oomishuu eegaluu ibsaniiru .
Muummee Ministira Dooktar Abiy Ahimad, Jaak Maan fi Alibaaba Giruup waliin ta'uun Afrikaan weerara vaayrasi koroonaa ittisuuf hojjetaa jirtu deeggaruuf meeshaalee qorannoo fi yaalaa tamsa'ina Vaayrasichaa ittisuu taasisaan marsaa lammaffaan biyyoota garagaraatti rabsame .
Bu'uuruma kanaan Afrikaa Kibbaa, Burundii, Ruwaandaa, Toogoo, Zaambiyaa, Zimbaabuwee, Keeniyaa, Naayjeeriyaa fi Sudaan Kibbaatti ergamu Muummeen Ministira Dooktar Abiy fuula feesbuukiin isaaniin ibsaniiru .
Muummee Ministira Dooktar Abiy Ahimad, Jaak Maan fi Alibaaba Giruup waliin ta'uun Afrikaan weerara vaayrasi koroonaa ittisuuf hojjetaa jirtu deeggaruuf meeshaalee qorannoo fi yaalaa tamsa'ina Vaayrasichaa ittisuu taasisaan marsaan jalqabaa guyyaa kaleessa Sudaan Kaartum galuun isaa ni yaadatama .
Mootummaan naannoo Amaaraa, yeroo hin murtoofnef walga'ii paartii fi mootummaa ittise .
Koomaand poostiin ittisa weerara Vaayirasii koroonaa naannoo Amaaraatti hundaa'e ibsa laate .
Koomaand poostichi ibsa har'a laaten akka beeksisetti manneen dhiichisaa fi dhugaatii booru Bitootessa 15,2012 eegalee yeroo hin murtoofnef akka cufaman murtaa'uu eerera .
Sochiiwwan ispoortii, cidha dabalatee qunnamtiiwwan hawaasummaa addaddaa akka ittifaman murtaa'uu beeksiseera .
Abbootiin qabeenyaa geejjibaa dandeettii fe'umsa konkolaattotaa walakkaadhan hir'isanii akka tajaajila laatan, walga'iin paartii fi mootummaa akka dhaabbatu murtaa'era .
Sochiileen hawaasummaa akka hir'atan, ummanni naannolee gabaa deemuu akka hin heddummeessine kallattiin kaa'ameera .
Sochii fi imalli naannoleedhaa gara nananootti taasifamu akka hir'atu, ittisa Vaayirasii koroonaatiin ala bobbiin dirree akka dhaabbatu, dhaabbilee fi namoota daballii gatii hin malle taasisan irratti tarkaanfiin fudhatamu akka cimee itti fufu ajajeera .
Dabalataan wiirtuuwwanitti qorannaan akka taasifamu, qorannaan daangaa Sudaan akka cimu, dhababileen kamuu nageenya hojjetaasaanii akka eegan, meeshaalee ittisaa guutuurratti caasaan nageenyaa cimee akka hojjetu kallattiin kaa'ameera .
Namoonni gara dhaabbilee amantaa deeman gorsa Ministeera Fayyaa akka hordofan dhaamameera .
Carraaqqii Afrikaan weerara vaayrasi koroonaa (COVID 19) ittisuuf gootuu deeggaruuf meeshaalee qorannoo fi yaalaa tamsa'ina Vaayrasichaa ittisuu taasisaan marsaa jalqabaa kaleessa Bitooteessa 14, 2012 Sudaan Kaartum ga'e .
Muummeen Ministira FDRI Dooktar Abiy Ahimadii fi abbaan qabeenyaa lammii Chaayinaa Jaak Maa waliin ta'uun carraaqqii Afrikaan weerara vaayrasi koroonaa (COVID 19) ittisuuf gootuu deeggaruuf meeshaalee qorannoo fi yaalaa tamsa'ina Vaayrasichaa ittisuu taasisaan marsaa jalqabaa kaleessa Bitooteessa 14, 2012 Sudaan Kaartum ga'eera .
Meeshaaleen yaalaa kun wayita buufata xiyaaraa Kaartum ga'u Sudaanitti ambaasaaddarri Itiyoophiyaa Ambaasaaddar Shifarraaw Jaarsoo Ministeera Fayyaa Sudaan Dooktar Akraam Atoomiif meshaalee yaalaa kanneen laataniiru .
Dooktar Akraam Atoom wayita wal harkaa fuudhiinsa meeshaalee yaalaa kana taasisan, vaayrasicha ittisuuf yerootti tumsa guddaa gaafatutti Sudaaniif deeggarsi kun ta'uusaa galateeffataniiru .
Deeggarsa taasifameefit mootummaa fi ummata Itiyoophiyaa akkasumaas Muummeen Ministira Dooktar Abiy Ahimad maqaa mootummaa fi ummata Sudaaniin galata dhiyeessaniiru .
Ambaasaaddar Shifarraaw Jaarsoo gama isaaniin iniishiyeetiivi Muumeen Minstira FDRI fudhatan mootummaa fi ummata Itiyoophiyaan kan ta'e ummata Sudaanii fi ummata Afrikaa biroof dhimmoota barbaachisoo ta'aniif deebii ariifata barbaaduuf kutannoo qabaachuu ibsaniiru .
Haaluma wal fakkatuun deeggarsi meeshaalee yaalaa Eertiraa, Jibuutii, fi biyyoota Afrikaa biroof gama Daandii Qilleensa Itiyoophiyaan kan rabsamu ta'uu Ministeerri Alaa FDRI beeksiseera .
Magaalaa Jimmaatti tatamsa'ina vaayarsii koroonaa ittisuuf hojii eegalameen damee geejjibaan Konkolaachiftoota seera darbanii fe'an 438 irratti tarkaafiin fudhatame .
Qaamooleen kunneen seeraa ol fe'uu fi tuttuqaan hin barbaachifne akka raawwatu warreen godhaniidha jedhame .
Konkolaachiftoota kanneen keessa Birrii kuma 40 fi 640 kan adabaman jiraachuu Qajeelcha Poolisii magaalichaatti itti gaafatamaan diiviizhinii Koominiikeeshiinii Inispeektar Gazahaanyi Agguuttoo Faanaa Broodkaastiing Koorporeetif himaniiru .
Konkolaatoonni ummataa Doolfinii jedhaman 3, taaksiin 1 fi Baajaajiin 6 irra deddeebiin badii raawwachuu isaaniin to'annoo jala oolaniiru jedame .
Dabalataan manneen Shiishaa 12 fi namoonni yakkicharratti hirmaataan 18 meeshaalee shishaa 92 waliin to'annoo jala oolaniiru jedhameera .
Kaleessaa fi dheengadda to'annoo taasiifameen manneen Shubbisa galgalaa 13 cufamuu isaanii ibsameera .
Hojiin vaayrsaii koroonaa ittisuuf eegalame kun cimee kan itti fufu ta'uus himameera .
Taarikuu Addunyaatu gabaase Itti aanaa Kaantibaan magaalaa Finfinnee Injiinar Taakkalaa Uumaan abbootii qabeenyaa magaalichaa waliin mari'atan .
Injiinar Taakkalaan haala Vaayirasii koroonaan ittisuun danda'amuratti abbootii qabeenyaa waliin marii taasisaniiru .
Abbootiin qabeenyaa maricharratti hirmaatan waan danda'an hundaan vaayrasicha ittisuuf hojii bulchiinsi magaalichaa hojjetu kan deeggaran ta'uu himaniiru .
Abbootiin qabeenyaa kunneen hojiilee bulchiinsi magaalichaa hojjechaa jiru diniqisiifachuun yeroo itti aanu bulchiinsa magaalichaa waliin ta'uun hojjechuuf fedhii qaban ibsuu isaanii ragaan waajiira Kaantibaa magaalichaarra argame ni muul'isa .
Abbootiin qabeenyaa kunneen kaka'umsa mataa isaaniin deeggarsa taasisuuf qophii ta'uu isaanii Injiinar Taakkalaan galateeffaniiru .
Bulchiinsi Mana Maree Naannoo Kibbaa walga'ii ariifachiisaa har'a gaggeessen sirreeffamtoonni 3642 dhiifamaan akka gadhiifaman murteesse .
Murtichi kan darbe weerara Vaayirasii koroonaa ittisuufi .
Walga'iiwwan kamuu akka hin gaggeeffamne, dameen geejibaa qajeelfama ba'u hojiirra akka oolchu, kan hojiirra hin oolchinerratti tarkaanfiin kan fudhatamu ta'uu ibseera .
Manneen jimaa, shiishaa, dhiichisaa akka cufaman murtaa'era .
Iddoowwan bashannanaarrattis haalli jiru ilaallamaa kan murtaa'u ta'a jedhameera .
Dhaabbilee daballii gatii hin malle taasisan 899 irrattis tarkaanfiin fudhatameera .
Tarkaanfichis cimee kan itti fufu ta'a jedhameera .
Ilmi mootittii Biriitaaniyaa Mootiin Weels  Chaarles qorannoo taasifameen Vaayirasii koroonaan qabamuu mirkanaa'e .
Chaarles Vaayirasichaan qabamuu ragaan masaraa mootummaa biyyattii ba'e ni muul'isa .
Haati warraa isaanii garuu qorannoo gaggeeffameen dhibicharraa bilisa ta'uutu ibsame .
Biriitaaniyaatti namoonni kumni 8 ol dhibee kanaan qabamaniireu .
Hanga guyyaa kanaatti Vaayirasiin koroonaa biyyoota addunyaa 197 keessatti kan muul'ate yoo ta'u, namoonni kumni dhibbi 4 fi kumni 34 ol dhibichaan qabamaniiru .
Namonni kumni dhibbi 1 fi kumni 11 fi 850 kan fayyuu isaanii fi namoonni kumni 19 fi 600 ammoo dhibichaan du'uu isaanii ragaan amma ba'e ni muul'isa .
Godina Harargee Bahaa aanaa Meettaa magaalaa Calanqootti balaa ibiddaa qaqqabeen lubbuun namoota 3 darbuu himame .
Balichi kan ka'e mana nama dhuunfaa seeraan ala boba'aan itti gurguramaa ture keessaa ta'uu Qajeelcha Poolisii godinichaatti itti gaafatamaan Kominikeeshiinii Koomaandar Siyyuuma Dagafaan Faanaa Broodkaastiing Koorporeetif himaniiru .
Balaa kaleessaa galgala naannoo sa'aatii 1:30tti qaqqabee kanaan haadha warraa mana balichi ka'ee dabalatee lubbuun daa'imman umrii waggaa 6 fi 8 darbuu himaniiru .
Balaa kanaan manneen jireenyaa lama guutummaan guutuutti kan barbadaa'an yoo ta'u, hirmaannaa ummattan balaan dabalataa osoo hin qaqqabin to'atamuu ibsaniiru .
Balaay Tasfaayeetu gabaaseVaayirasii koroonaa ittisuuf sirreeffamtoonni 4011 dhiifamaan kan gadhiifaman ta'uu Abbaan Alangee Waliigalaa Federaalaa beeksise .
Haati Alangee Waliigalaa Federaalaa aadde Adaanach Abeeneen ibsa laataniin akka beeksisanitti, sirreeffamtoonni kanneen akka gadhiifaman boordiin dhiifamaa preezdaantii riippabliikichaatif dhiyeessuun raggaasiseera .
Sirreeffamtoonni gadhiifamanis yakka salphaatin amma waggaa 3 itti murtaa'ee mana sirreessaa keessa kan jiran, yeroon dhiifamaa waggaan tokko kan isaan hafu, yakka ajjeechaarratti kan hin hirmaanne, haadholii hoosisan, haadholii ulfaa fi lammiilee biyyoota alaa kan dabalatudha .
Lammiileen biyyoota alaa gadhiifamanis gara biyyoota isaaniitti ni ergamu .
Haadholii hoosisanii fi mana sirreessaa jiran 7, dubartoota malaammaltummaadhan tumsuun shakkamanii fi rakkoo jirurraa kan ka'e himanni isaanii akka adda citu taasifamuusaa eeraniiru .
Yeroo amala sirreessaatii ba'an qorannaan vaayrasichaa ni taasifamaaf; yoo shakkamanis tursa ni galfamu .
Dhimmi galmee isaaniis poolisii naannoof laatamee yakkatti yoo deebi'an dhiifamni isaanii haqamuun seeraf ni dhiyaatu jedhan .
Mootummaan Vaayirasii koroonaa ittisuuf abbootii qabeenyaa Hooteelaa fi Turiizimiirratti bobba'an waliin hojjechaa jiraachuu ibsame .
Hogganoonni Ministeera Maallaqaa fi Ministeera Aadaa fi Tuuriiziimii abbootii qabeenyaa Hooteelaa fi Turiizimiirratti bobba'an waliin haala tatamsa'ina Vaayirasii koroonaan ittisuun danda'amurratti mari'ataniiru .
Marii kanarratti Ministirri Ministeera Aadaa fi Turiizimii Dooktar Hiiruut Kaasaa, Ministirri Ministeera Maallaqaa obbo Ahimad Shiidee fi hoggantoonni biroo argamaniiru .
Mootummaan Vaayirasii koroonaa ittisuuf qaamoolee dhimmi ilaalu waliin xiyyeeffannoon hojjechaa jiraachuu marii kanarratti ka'eera .
Miidhaa weerarri Vaayirasii koroonaa diinagdeerratti qaqqabsiisaa jiru keessaa dameen Hooteelaa isa tokko ta'uu ibsameera .
Muummee ministiraa Dooktar Abiy Ahimad qophii yeroo tasaa Vaayirasii koroonaaf koreen biyyoolessaa maallaqaa fi dhiyeessiiwwan biroo walitti qabu hundaa'uusaa beeksisan .
Mootummaan baajata olaanaa ramadee, yeroo dhimmoonni rakkisoon mudatanitti dandamachuuf galteewwan walitti qabuu jalqabeera jedhan .
Yaata'uutii hojiin akkanaa tumsa lammii hundaa gaafata jedhan .
Yeroo rakkinaa keessa darbuuf tumsaa fi qindoominaan hojjechuu qabna jedhan .
Miseensonni korichaa mindaa baatii tokkoo gumaachuu isaaniis ibsaniiru .
Yuunvarsiitiiwwan barattoota isaanii gara magaalota jajjabootti akka gaggeessan kallattiin kaa'ame .
Barattoonni yuunvarsiitii yeroo murtaa'aaf gara maatii isaaniitti akka deebi'an murteen darbuun ni yaadatama .
Haaluma kanaan of eeggannoodhan barattoota gara maatiitti deebisuurratti mariin taasifameera .
Ministeerri Saayinsii fi Barnoota Olaanoo preezdaantota yuunvarsiitii hunda waliin koonfarasii viidiyoo gaggeessera .
Hojichas ministeerichi Abbaa Taayitaa Geejiba Federaalaa waliin kan raawwachiisu ta'a jedhameera .
Barattoota gara magaalota jajjabootti geessuun ala, barattoota harka qalleeyyii ta'aniif tumsi baasii geejibaa kan taasifamu ta'a .
Barattoonnii fi dhaabbileen barnoota olaanoo waamicha biyyoolessaatif qophii akka ta'an, yuunvarsiitonni barattoota ogummaa yaala qaban akka of qopheessan dhaamameera .
Barattoota humna hin qabnee fi dhaabbilee barnoota olaanotii ba'uu hin dandeenyef yuunvarsiitonni akka qabatama isaaniitti hojjettoota manneen bilcheessaa galchanii akka keessummeessan, konkolaattonni barattoonni ittiin imalan sirnaan akka qulqulleeffamanii fi of eeggannoo barbaachisaan akka taasifamu dhaamameera .
Eejansiin Immigreeshinii Lammummaa fi Taateewwanii har'aa kaasee guyyootii hin murtoofnef tajaajila paaspoortii laachuu dhaabe .
Eejansichatti daayreektarri koominikeeshinii obbo Dassaalany Tarreessaan Faanaa Broodkaastiing Koorporeetitti akka himanitti har'aa eegalee tajaajilli paaspoortii haaraa laachuus ta'e haaromsuun hin laatamu.
Yaata'uutii hojiilee mootummaa barbaachisoo fi dhukkubsattootaf paaspoortiin ariifachiisaan ni laatama.
Kun garuu biyyoota Daandiin Qilleensa Itiyoophiyaa balalii adda kute 30n hin dabalatu.
Ii-viizaa fi oon arraayvaal viizaanis hin kennaman.
Dabalataan eeyyamni jireenyaa fi tajaajilli waraqaa eenyummaa dhalattoota Itiyoophiyaas yeroo murtaa'ef hin kennamu.
Tatamsa'inni Vaayirasii koroonaa ariitiin itti fufuun sadarkaa hammaatarra ga'eera jedhame.
CNN tamsaasa isaa kallattiin akka gabaaseetti hanga ganama har'aatti namoonni kumni 18 fi 919 du'aniiru.
Xaaliyaanitti qofa namoota kuma 70 qabaman keessaa namoonni kumni 7 du'aniiru jedhame.
Biyyattiitti guyyaa kaleessaa qofa namoonni 743 dhibee kanaan du'aniiru.
Ameerikaatti torbee muraasa keessatti namoonni kumni 55 ol yoo qabaman namoonni 703 du'aniiru.
Addunyaarratti waliigala namoonni Vaayirasii koroonaan qabaman kuma dhibba 4 fi kuma 23 fi 121 irra ga'uu ibsameera.
Namoonni kumni dhibbi 1 fi kumni 8 fi 619 ammoo dhibicharraa fayyaniiru jedhame.
Waliigala biyyoota addunyaa 170 keessatti muul'ateera.
Hanga ammaatti biyyoota Afrikaa 43 keessatti namoonni kumni 2 Vaayirasii koroonaan qabamaniiru.
Kufaatii diinagdee ga'e baraaruuf Ameerikaan Doolaara Triiliiyoona 2 ramaddeerti.
Baajanni ragga'e kun dhaabbilee tola ooltotaa, daldalaa fi tajaajila fayyaaf oola jedhame.
Haleellaa hidhattoonni Bokohaaram raawwataniin loltoonni mootummaa chaad 92 ajjeefamuu ibsame.
Haleellaa hidhattoonni kunneen naannoo hara chaaditti raawwataniin loltoonni mootummaa 92 ajjeefamuu Preezdaatniin chaad Idiriis Deebii Innoon ibsaniiru.
Haleellaa bulchiinsa Boomaatti raawwate kanaan loltoota 92 fi hoggantoota waraanaa dhabneerra jedhan Preezdaantichi.
Haleellaa sa'aattii 7 guutuu itti fufiinsan gaggeeffameen lubbuun namoota hedduu wareegamuu ibsaniiru.
Konkolaattoota waraanaa 24 dabalatee konkolaattoonni meeshaalee waraanaa fe'anii turan Bokohaaramiin fudhamuu isaanii Preezdaantichi himaniiru.
Bokohaaram naannichaatti namoota kuma 36 ajjeessuu fi namoota miiliiyoona 2 ammoo buqqaatiif saaxiluu isaa Dhaabbanni Mootummoota Gamtoomanii beeksiseera.
Itiyoophiyaan dhibee vaayraasii koroonaa ittisuuf carraaqqii taasiftu Chaayinaan kan tumsituu ta'uu beeksifte.
Sababa Vaayirasii koroonaan Chaayinaan qormaata cimaa keessa yeroo turteetti mootummaan Itiyoophiyaa fi ummanni Itiyoophiyaa cinaa dhaabbachuun quqqama qaban agarsiisuu isaanii Itiyoophiyaatti Imbaasiin Chaayinaa beeksiseera.
Kunis hariiroo hunda galeessa, obbolummaa fi michummaa gaarii biyyoota lamaanii ifatti muul'ise ta'uu ibsameera.
Sa'aatii 24 darbe keessatti qorannoo laabraatooriin namoonni 106 Vaayirasii koroonaarraa bilisa ta'uu Inistiityuutiin Fayyaa Hawaasaa beeksise.
Inistiityuutichi ibsa har'a lateen, tatamsa'ina vaaryasii koroonaa ittisuuf ummata waliin qidoominaan hojjechuun daraan barbaachisaa ta'uu ibsaeera.
Hanga ammaatti karra galumsaa hundaan namoonni kumni dhibbi 6 fi kumni 68 gara biyya keessaa galuu isaanii daayreektarri olaanaan Inistiityuutii Fayyaa Hawaasaa Dooktar Eebbaa Abaataan ibsaniiru.
Vaayirasii kana ittisuuf guyyaa kaleessaa eegalee imaltoonni 474 torbee lamaaf iddoo tursiisaa keessa galuun hordoffiin taasifamaafii jiraachuu daayreektarichi ibsaniiru.
Hojiin qorannoo namoota vaayrasicha waliin tuttuqaa qabanii cimee kan itti fufe yoo ta'u, dhaabbileen qorannoo lama yeroo dhiyootti hojii ni eegalu jedhame.
Bu'aan qorannoo laabraatoorii namoota 20 mallattoon Vaayirasii koroonaa irratti muul'atee eeggamaa jiraachuus himaniiru.
Dhaabbileen meeshaalee qorannoo oomishan eeyyama fudhachuun oomisha eegaluu isanii kan ibsan Dooktar Eebbaan, rakkoo gama dhiyeessii meeshaalee qorannoon jiru furuuf xiyyooffannoon hojjetamaa jiraachuu himaniiru.
Waldaan Misooma Oromiyaa Vaayirasii koroonaa ittisuuf Birrii miiliyoona 5 laate.
Deeggarsichi hojii to'annoo tatamsa'ina vaayirasii koronaa ittisuuf mootummaan taasisaa jiruu fi kenna tajaajila lammummaa mootummaan naannoo Oromiyaa labseef kan ooludha.
Deeggarsichas Pireezedaantiin mootummaa naannoo Oromiyaa obbo Shimallis Abdiisaa fi obbo Abbaa Duulaa Gammadaan walharkaa fuudhaniiru.
Federeeshiniin Atleetiksii Itiyoophiyaa ijaarsa Hidha Haaromsaa fi weerara Vaayirasii koroonaa ittisuuf deeggarsa Birrii miiliyoona 2 laate.
Federeeshinichi Hidha Haaromsaatif Birrii miiliyoona 1, weerara Vaayirasii koroonaa ittisuuf ammoo Birrii miiliyoona 1; waliigalaan Birrii miiliyoona 2 laatera.
Pireezedaantiin federeeshinichaa Koomaandar Atleet Daraartuu Tulluun Waajjira Qindeessaa Hirmaannaa Ummataa Ijaarsa Hidha Haaromsaatti argamuun deeggarsicha laattetti.
Federeeshinichi kanaan duras ijaarsa hidhichaatif deeggarsa Birrii miiliyoona 3 laatera.
Koomaandar Atleet Daraartuu Tulluun dhuunfadhaan hidhichaaf deeggarsa Birrii kuma dhibba 2, weerara Vaayirasii koroonaa ittisuuf ammoo deeggarsa Birrii kuma dhibba 2; waliigalaan Birrii kuma dhibba 4 laattetti.
Hoggantuun Waajjira Qindeessaa Hirmaannaa Ummataa Ijaarsa Hidha Haaromsaa aadde Roomaan G/sillaaseen gumaacha federeeshinichaa fi Atleet Daraartuuf galateeffataniiru.
Weerara Vaayirasii koroonaa ittisuuf gumaacha taasifameef ministirri Ministeera Fayyaa Dooktar Liyaa Taaddasaa fi ministir deettaan ministeerichaa Dooktar Darajjee Dhugumaan galateeffataniiru.
Tamsa'ina Vaayirasii koroonaa ittisuuf Koreen Dhiyeessii Bishaanii fi Saaniteeshinii hundaa'e.
Korichi hundaa'uu kan beeksise Ministeerri Bishaan, Jallisii fi Inarjii FDRI, tamsa'ina vaayrasichaa ittisuurratti mari'atameera jedheera.
Dhaabbileen tumsaa, dhaabbileen miti mootummaa, dhaabbileen siiviilii, abbootiin qabeenyaa dhuunfaa, ogeeyyiin aartii fi miidiyaas damee ittiin hirmaataniin tumsa taasisan akka itti fufan gaafatameera.
Ministirri ministeerichaa Dooktar Injiinar Silashii Baqqalaan hojiilee iddoo tursa addaa Finfinneerratti hojjetamaa jiru ilaalchisuun hirmaattota marichaatif ibsa laataniiru.
Deeggarsi meeshaalee fi maallaqaa ittisa Vaayirasii koroonaa eegalamuu ibsuun, tumsi taasifames amma booru Bitootessa 18,2012tti kan ifoomu ta'a jedhan.
Godina Shawaa Lixaa aanaa Midaa Qanyiitti balaa konkolaataa qaqqabeen lubbuun namoota 17 darbe.
Balichi kan qaqqabe har'a ganama sa'aa 2:30tti, magaalaa Baallammiitti.
Namoota lubbuu isaanii dhaban 17n ala namoota 13rra balaa cimaa fi salphaan qaqqabeera.
Kanneen keessaa 9rratti balaa cimaan, 4 irratti ammoo balaa salphaan qaqqabuu qindeessaan nageenya tiraafikaa aanaa Midaaqanyii iiti aanaan inispeektaraa Addisuu Korreen himaniiru.
Namoota miidhamaniif Hoospitaala Amboo fi Hoospitaala Geedootti deeggarsi yaalaa taasifamaafii jira.
Konkolaataan deddeebisa ummataa magaalaa Baallammii irraa gara magaalaa Geedootti geessu, imaltoota fe'atee buufata konkolaataa magaalichaa keessaa wayita ba'aa jirutti, konkolaataan Siinootiraakii magaalaa Geedoorraa dhufaa ture irra ba'uun kan mudatedha.
Sinotiraakiin lakkoofsi gabatee isaa 3ET 83582 ta'e fireeniin didee irraa gadee saffisaan deemuun konkolaataa xiqqaa lakkoofsa gabatee 4 OR 02597 ta'etti bu'uun, daandirraa maqsuun lafo deemaa tokko galaafateera.
Konkolaataan deddeebisa ummataa lakkoofsi gabatee 3 OR 56331 magaalaa Baallammii irraa fe'atee gara magaalaa Geedootti imalchiisuuf deemsa eegalettis bu'uun battala sanatti lubbuu namoota 16 galaafatee, 12 balaa cimaaf saaxileera jedhan.
Balichaan waliigalaan lubbuun namnoota 17 darbuu danda'eera.
Dhaabbata Madaaallii Ga'umsa Itiyoophiyaatti Gidduugalli Sakkata'iinsa Paampiiwwan Bishaan harkisan xixiqqaa fi motarootaa baname.
Ministir deettaan Ministeera Qonnaa, qabeenya uummamaa fi wabii nyaataa Dooktar Kabaa Urgeessan gaaffilee bu'uraalee misoomaa fi rakkoolee ijoo ta'an deebiisuuf muuxxannoo gaggaarii idila addunyaa akka ka'umsaatti fayyadamuun hudhaalee ce'umsa qonnaa adda baasuun tarkaanfiin sirreeffamaa fudhamaa jira jedhan.
Hanqinaalee ijoo dhiyyeessa teeknooloojii furuun hojiin misooma jallisii qulqullina fooyya'aan akka hojjetamuuf damichaan hojiileen hedduun hojjetamuu ibsaniiru.
Giddugalli kun baasii suphaa Motaroota fi Paampiiwwan bishaan jallisii harkisuuf oolaniif ba'u hambisuun paampiiwwan misooma jallisii qulqullina isaanii eeggatan itti fufiinsaan dhiyeessuf dhaabata qophaa'e ta'uus Dooktar Kabaan eeraniiru.
Dabalataan qulqullinaa teeknooloojii dabaluuf sochii eegalameef bu'ura kan kaa'u ta'uu ragaan Ministeera Qonnaa FDRI irraa argame ni agarsiisa.
Bulchiinsi preezdantii Ameerikaa Doonaald Tiraamp hojimaata dubartoonni ulfaa Ameerikaa akka hin seenne dhoorku hojiirra oolchufi.
Hojimaatichi guyyaa har'aa irraa kaasee hojiirra akka oolu ragaan masaraa mootummaa Adiitii argame ni muul'isa.
Waajjirri Ministeera Dhimma Alaa Ameerikaa dubartoota biyyoota biroo daawwii yeroo gabaabaaf gara Ameerikaa imalaniif viizaa Bi 1 fi Bi 2 hin laatu jedhameera.
Dhoorkaan viizaa kun dubartoonni ulfaa Ameerikaatti da'uun daa'imni isaanii lammummaa Ameerikaa akka argatu taasisuuf warreen imalan ilaallata jedhameera.
Yaa ta'u malee hojimaanni haaraan kun lammiilee biyyoota Awurooppaa 39 kan hin ilaallannedha jedhameera.
Mootummaan Ameerikaa hojimaatichi kan isaan hin ilaallanne viizaa malee daawwannaaf, dhimma dhunfaaf, biizinaasii fi dhimmoota garagaraaf imalaniif eeyyamni daawwii guyyoota 90 kennamaafii jira jedhameera.
Ameerikaatti waggaadhan dubartoonni ulfaa biyyoota garaagaraa kumni 10 ta'an akka da'aan ragichi ni mul'isa.
Dhaabbata Madaaallii Ga'umsa Itiyoophiyaatti Gidduugalli Sakkata'iinsa Paampiiwwan Bishaan harkisan xixiqqaa fi motarootaa baname.
Ministir deettaan Ministeera Qonnaa, qabeenya uummamaa fi wabii nyaataa Dooktar Kabaa Urgeessan gaaffilee bu'uraalee misoomaa fi rakkoolee ijoo ta'an deebiisuuf muuxxannoo gaggaarii idila addunyaa akka ka'umsaatti fayyadamuun hudhaalee ce'umsa qonnaa adda baasuun tarkaanfiin sirreeffamaa fudhamaa jira jedhan.
Hanqinaalee ijoo dhiyyeessa teeknooloojii furuun hojiin misooma jallisii qulqullina fooyya'aan akka hojjetamuuf damichaan hojiileen hedduun hojjetamuu ibsaniiru.
Giddugalli kun baasii suphaa Motaroota fi Paampiiwwan bishaan jallisii harkisuuf oolaniif ba'u hambisuun paampiiwwan misooma jallisii qulqullina isaanii eeggatan itti fufiinsaan dhiyeessuf dhaabata qophaa'e ta'uus Dooktar Kabaan eeraniiru.
Dabalataan qulqullinaa teeknooloojii dabaluuf sochii eegalameef bu'ura kan kaa'u ta'uu ragaan Ministeera Qonnaa FDRI irraa argame ni agarsiisa.
Koomiishiniin Guumruukii Itiyoophiyaa baatiiwwan 6n darbanitti meeshaaleen koontiroobaandii Birrii biiliyoona 1 olitti tilmaamamu to'aachuu isaa beeksise.
Meeshaaleen kunneen kan to'ataman sakatta'iinsaa fi hordoffii meeshaalee alaa galuu fi ba'u irratti taasifameen ta'uu koomiishinarri Koomiishinii Guumruukii Itiyoophiyaa obbo Dabalee Qaabataan dubbataniiru.
Balbala galumsaa fi ba'umsa biyyatii irratti meeshaaleen seeraan ala galanii fi ba'an hordoffii fi sakatta'iinsa taasifameen kanneen akka uffataalee, elektirooniiksii, qorichaalee, meeshaaleen jijjiirraa qaama konkolaataa, shaqaxaa shaqaxni nyaataa, fi baalli sammuu adoochan hedduminaan to'atamuu ibsaniiru.
Akkasumas buufata xiyyaaraatti maallaqni baayy'een qabamuu ibsaniiru.
Dabalataan kaaba baha biyyattiitti meeshaaleen waraanaa seeraan ala socho'aa turan baayy'inaan to'atamuu isaanii koomiishinarich eeraniiru.
Humni tikaa fi nageenya biyyaaleessaa, poolisiin federaalaa, qaamolee nageenyaa naannolee waliin qindoominaan hojii hojjetaniin meeshaaleen kunneen to'atamuu ibsaniiru.
Albuudonni Birrii miiliyoona dhibba 2 fi miiliyoona 30tti tilmaamamuu fi horiin dhaabbiis to'aatamaniiru jedhan obbo Dabaleen.
Yeroo ammaattis biyyattiitti buufataalee to'annoo 90 ol hundeessuun hojiin to'annoo fi sakatta'iinsaa xiyyeeffannoon hojjetamaa jiraachuu dubbataniiru.
Itiyoophiyaan daddabarsa namootaa seeraan alaa ittisuuf xiyyeeffannoon hojjechaa jiraachuun ibsame.
Ministir deettaan Ministeera Dhimma Alaa FDRI Ambaasaaddar Birtuukaan Ayyaanoo jila Ameerikaa  itti gaafatamaa muummee ittisaa fi to'annoo daddabarsa namoota seeraan alaa Ambaasaaddar Joon Riichmoond waliin waajjira isaaniitti mari'ataniiru.
Dhimmoota daddabarsa namootaa seeraan alaa irratti marii gaggeessaniiru.
Itiyoophiyaan daddabarsi namootaa seeraan alaa yaaddessaa ta'uu isa hubachuun furmaata isaaf yeroo kamiiyyuu caalaa xiyyeeffannoon hojjechaa jiraachuu Ambaasaaddar Birtuukaan dubbataniiru.
Daddabarsi seeraan alaa kun biyyattiif rakkoo hammataa ta'aa waan jiruuf rakkicha hundeeraa furuuf qaama dhimmichi ilaallatu hunda waliin ta'uun hojjetamaa jira jedhan Ambaasaaddar Birtuukaan.
Ambaasaaddar Joon Riichmoond gamaa isaaniin hojii Itiyoophiyaan damichaan hojjechaa jirtu dinqisiifataniiru.
Ameerikaan rakkoolee damichaan jiru furuuf Itiyoophiyaa waliin walitti hidhamiinsa qabdu cimsitee kan itti fuftu ta'uu ishee dubbachuu isaanii ragaan Ministeera Dhimmaa Alaa FDRI argame ni mul'isa.
Jijjiirraan bara haaraa saba Geedi'oo ayyaana Daraaroo magaalaa Dillaatti kabajamaa jira.
Ayyanicharratti Itti aanaa preezdaanti mootummaa naannoo Kibbaa obbo Ristuu Yirdaaw dabalatee hoggantoonni hojii mootummaa naannoo fi godinichaa argamaniiru.
Itti aanaa preezdaanti mootummaa naannoo Kibbaa obbo Ristuu Yirdaaw haasa taasisaniin aadaa keenyaa eeguun dhalootni akka beekan taasisuu qabna jedhaniiru.
Bulchaan godina Geedi'oo obbo Gazzuu Asaffaa saba Geedi'oon baga nagaan ayyaana Daraaroo geessan jechuun , akka biyyaatti yoo wal dhaggeeffannee fi yoo wal deeggarree rakkinni nuti keessa hin bane hin jiraatu jedhaniiru.
Sabni Geedi'oo sirna gadaan kan gaggeeffaman yoo ta'u, gaggeessitoonni sirnichaa abbootiin gadaa fi gaggeessitoonni gosaa sirni fakkenyaa bara moofaarra gara bara haaraa kan dabarsu jedhamee fudhatamu â€˜Hulluuqqoo' qophaa'e keessa hulluuquun yookaan darbuu raawwatameera.
Ministeerri Galiiwwanii FDRI karoora badhaadhinaa waggaa kudhaniirratti mari'ate.
Ministeerichi waajjiraalee waamomaan isa jala jiran waliin karoora waggaa kudhaniirratti mari'ateera.
Ministir deettaan Ministeera Galiiwwanii obbo Zamadee Tarrafaan ministeerichii fi waajjiraaleen waamamoosaa waliin( Koomiishiniin Guumruukaa fi Lootariin Biyyoolessaa) karoora badhaadhinaa sadarkaa biyyoolessaa fi raawwii galiiwwanii waggoottan darbanii ka'umsa godhachuudhan karoorri waggaa 10 qophaa'uu ibsaniiru.
Walitti qabiinsa galiiwwanii cimsuu, daldala seeran alaa fi koontiroobaandii ittisuu, diinagdee biyyattii jabeessuu, kaffaltoota taaksii fi gibiraa waliin tumsaan hojjechuu, damicha teeknooloojiin deeggaramuu fi ammayyeessuun karoorichaan qabameera.
Hoggansa jijjiirrama eegalame itti fufsiisu ga'oomsuuf hojjetamaa jiraachuu Paartiin Badhaadhinaa beeksise.
Leenjiin hoggansi paartichaa sadarkaa sadarkaan jiran kuma 2 ta'an kan irratti hirmaatan har'aa eegalee magaalaa Adaamaatti ni gaggeeffama.
Riifoormii eegalame galmaan ga'uuf hojjetamaa jiraachuu paartichatti qindeessaan damee ijaarsa demokraasii, qunnamtii ummataa fi addunyaa obbo Awwaluu Abdiin ibsaniiru.
Kaayyon leenjichaa sadarkaa biyyattiin irra jirtu sirnaan hubachiisuun, jijjiirrama eegalame itti fufsiisuuf hoggansa ga'umsa qabu horachuudha.
Waltajjichi kallattii gara fuuladuraa, nageenya, kaayyoo fi sagantaa paartichaarratti kan xiyyeeffatudha.
Tuurkitti balaa kirkira lafaa mudateen lubbuun namoota 20 darbuun dhaga'ame.
Balaa kirkira lafaa maagniitiyuudii 6.8 mudatee kanaan gamoowwan heedduun jijjiguun lubbuu namootaa irratti midhaa cimaa qaqqabsiisera.
Kirkira lafaa baha Tuurkitti mudateen lubbuun namoota 20 yoo darbu, 1000 ol miidhamaniiru.
Kanneenirra midhaa qaamaa cimaa fi salphaan qaqqabeera.
Bara Faranjootaa 1999 Tuurk naannoo Iizmiit jedhamutti kirkira lafaa mudatee tureen lubbuun namoota kuma 17 oli darbeera.
Qondaaltonni biyyattii akka himanitti kirkira lafaa mudateen booda sosochiin lafaa si'a 200 uumameera.
Iddoo balaan kun itti mudatetti lubbuu baraartonni 400 hirmaataniiru.
Gorsitoonni Ministeera Saayinsii fi Barnoota Olaanoo Ministeera Dhimma Alaa Ameerikaatti gargaaraa barreessaa dhimmoota Afrikaa Ambaasaaddar Tiiboor Naazhii waliin mari'atan.
Gorsitoonni Ministeera Saayinsii fi Barnoota Olaanoo Ministeera Dhimma Alaa Ameerikaatti gargaaraa barreessaa dhimmoota Afrikaa Ambaasaaddar Tiiboor Naazhii fi Itiyoophiyaatti ambaasaaddara Ameerikaa Maaykil Raaynar waliin kan mari'atan.
Marichaanis Itiyoophiyaatti damee sayiinsii fi barnoota olaanoorratti haala waliin hojjechuu danda'anirratti mari'ataniiru.
Hojiiwwan ministeerichi barnootaa fi leenjii karoora barnootarratti bu'ureffachuu hojjechaa turee fi gara fuulduraatti hojjeturrattis mari'ataniiru.
Dandeetti barsiisaa fi hoggansaa cimsurra darbee leenjii ijaarsa dandeetti, haala nagenya yuunvarsitiwwani akkasumaas, barattoota eebbifaman gara hojiitti galchuuf wal tumsuun hojjechuu akka qaban irratti marii taasisaniiru.
Dorgommii nyaataa Awustiraaliyaatti gaggeeffameen dubartiin tokko baayyee nyaachuun lubbuun darbe.
Dubartiin ganna 60 dorgommii hooteela Harvey Bey keessatti kabaja Guyyaa Awustiraaliyaarratti gaggabdoodhaan rakkachaa turte.
Viidiyoon waraabame akka agarsiisutti dorgomtoonni saffisaan keekii aadaa biyyattii kan ta'e nyaachaa turan.
Hootellichis fuula Feesbuukiisaarratti maatii fi hiriyyootasheetiif gadda itti dhagahame ibseera.
Eenyummaan dubartii ganna 60 ifa hin godhamne.
Isaanis warroota tajaajila ambulaansii iddoo taateen kun sun itti uumametti dhufuudhaan gargaarsa kennaniif galatoomfataniiru.
Dorgommiin nyaataa kabaja Guyyaa Awustiraaliyaarratti tapha beekamaadha.
Guyyichis imala warra Awurroppaanotaa jalqaba gara Awustiraaliyaa imalan sababeeffachuudhaan kan kabajamu.
Dorgomtoonni yeroo baay'ee sa'aatii murta'aa keessatti keekii yookiin nyaata biraa nyaachuun injifatan badhaasa argatu.
Magaalaa guddoo Iiraaq Baagdaaditti kan argamuu imbaasii Ameerikaarratti haleellaan rokkeettii qaqabuun dhaga'ame.
Haleellaan rokkeetti sadii kan qaqqabee yoo ta'u, tokko kaafteeriyaa imbaasichaa rukutuunsa himameera.
Rookkeettoonnii lamaan ammoo naannoo imbaasiicharra bu'aniiru jedhameera.
Haleellichaan namoonni sadii madaa'aniiru.Haleellichaaf haga ammatti qamni itti gaafatamummaa fudhatuu jiraachuu batuus Ameerikaan garuu loltoota deeggarsa Iiraaq irraa argatanitu raawwate jechuun qeeqxee jirti.
Ameerikaa waggoota dheeraa booda haleellaa akkanaatiin haleelamuu kan jalqabaa ta'u himameera.
Taphataan kubbaa kaachoo beekamaan Ameerikaa Koobii Biraayaant balaa helikooptaraan addunyaa kanarraa boqoteera.
Namoota balaa helikooptaraan du'aan sagal keessaa tokkoo  Intala taphataa beekamaa Koobee Biraayaantidha.
Balaan kun magaalaa Kaalaabaasaa Kaalifoorniyaatti mudate.
Biraayaant, helikooptarii dhuunfaa isaatii lafatti kufuun kan barbadaa'e.
Balaa kanaan lubbuun nama tokkoyyuu kan hin hafnee ta'u himameera.
Biraayaant, Waldaa Biyyaalessaa Kubbaa Kaachoo Ameerikaatti yeroo 5 shaampiyoonaa ta'eera.
Taphattoonnii fi namoonni bebeekamoon du'asaaf erga  gaddaa dabarsaafii jiru.
Xiyyaarrii Booying 777-9 X dheeraan balalliisaa jalqabaa milkiin xumureera.
Xiyyaarrii Booying 777-9 X jedhamuu abba motoraa lama fi dheerina meetira 79 akka qabu himameera.
Xiyyaarrii haaraan kun rakkoo garagaraan oomisha dhaabbaticharratti balaa qaqqabuu hir'isuu ni danda'eessisa jedhameera.
Xiyyaarichii yaalii balalliisa naannoo magaalaa Siyaatiil kan taasisee yoo ta'u, yaaliicha osoo hin taasisiin dura sababaa rakkoo haalaa qilleensaan imaluuf kan ture osoo hin milka'iin hafuu himameera.
Dhaabbatichi hanga ammattii xiyyaaroota 309 Booying 777 X ta'an gurguraa jiraatuus, gatiin tokkoo doolaraa Miliiyoonaa dhibba 4 fi miiliyoona 42 jedhameera.
Xiyyaaroota Booying 737 sababaa rakkoo teekniikaan qabeenyumaan isaanii Itiyoophiya fi Indoonezhiyaa ta'an lama kufaanii caccabuun lubbuun namootaa 346 darbuun ni yaadatama.
Kana irratti hunda'uun xiyyaarri dhaabbatichi oomishuu nageenyummaa isaan amansiisaa miti jechuun haawwasni idil addunyaa fi oggeessonnii garagaraa mormii guddaa dhiyeessaa turaniiru.
Magaalaa Gaambeellaatti namoonni lama karaa seeraan alaa meeshaa waraanaa daddarsan to'atamaniiru.
Namoonni kun meeshaa waraanaa 17 mana jireenyaa tokko keessa dhoksuun kan argaman ta'uu Poolisii Federaalaatti daayreektoreetii kutaa ajaja dhihaatti itti aanaan diiviizhinii sadaffaa Inispeektar Tafarraa Ballaxaa ibsaniiru.
Yeroo ammaa namoota kanarratti qorannoon dabalataa taasifamaa jiraachuu kan himan Inispeektar Tafarraan adeemsi qorannichaa akkuma xumurameen dhimma isaanii gara mana murtiitti akka ergamu dubbataniiru.
Daddaabrsa meeshaa waraanaa naannichatti dabalaa dhufe to'achuuf qaamolee nageenyaa naannichaa fi hawaasa waliin qindoominaan hojjechaa jiraachuu ibsaniiru.
Shakkamtoota yakkoota garagaraan barbaadaman kuma 3 keessaa kuma 1 fi 600 seeraaf dhiyeessuun hin danda'amne jedhame.
Manni Maree Bakka Bu'oota Ummataa FDRI walga'ii idilee 11ffaa bara hojii 5ffaa guyyaa har'aa gaggeessera.
Manni marichaa gabaasa raawwii hojii Abbaa Alangaa Walii Galaa FDRI bara baajataa 2012 kan baatii 6 dhaggeeffateera.
Abbaan Alangaa Walii Galaa FDRI baatiiwwan 6n darbanitti dhimmoota damee haqaa irratti hojii bal'aa hojjechuun isaa himameera.
Olaantummaa seeraa mirkaneessuu fi hojii yakka ittisuu bu'aa qabeessa taasisuuf tarsiimoo yakka ittisuu qopheessuun hojiin hojjetame hedduu ta'uu Abbaan Alangaa Waliigalaa FDRI obbo Birihaanuu Tsaggaayee dubbtaniiru.
Galmeewwan yakkaa adeemsi qorannoo isaanii xumurame kumni 27 fi 959 himanni irratti abaname keessaa kumni 27 fi 684 murtee argateera jedhan obbo Birihaanuun.
Galmeewwan 175 ammoo adeemsa irra jiru jedhan.
Dhimmoota murtee argatan keessaa galmeewwan kumni 19 fi 238 himannaan kan irratti baname yoo ta'u, kumni 8 fi 446 sababoota seeraa garagaraan cufamuu isaanii obbo Birihaanuun ibsaniiru.
Galmeewwan kumni 32 fi 949 adeemsa mormii irra kan jiran yoo ta'u, galmeewwan kumni 7 fi 335 murtee argataniiru.
Kana keessaa galmeewwan kumni 6 fi 897 murtee balleessummaa, galmeewwan 438 ammoo murtee bilisa aragchuu isaanii obbo Birihaanuun ibsaniiru.
Shakkamtoota yakkoota garagaraa fi himannaaf barbaaddaman kuma 3 keessaa seeraaf kan dhiyaatan shakkamtoota kuma 1 fi 404 qofa jedhan.
Shakkamtoota kuma 1 fi 600 seeraaf dhiyeessuun hin danda'amne jedhaniiru.
Shakkamtoonni 827 naannoo Beeniishaangul Gumuz, 655 naannoo Kibbaa, 50 naannoo Oromiyaa, 18 naannoo Amaaraa, 4 naannoo Tigraay, 33 naannoo Soomaalee fi 9 magaalaa Finfinneetti himanni irratti banamee seeraaf hin dhiyaanne jedhan.
Murtee adabbii malaammaltummaa irraa Birriin miiliyoonni 10 fi kumni 476, himannaa irraa Birrii miiliyoonni dhibbi 5 ol galiin argamuu isaa gabaasa isaaniin ibsaniiru.
Yeroo itti aanu keessa yakkoota gurmaa'an, sarbama mirga namoomaa, malaammaltummaa fi shakkamtoota himanni irratti banamee to'annoo seeraa jala hin oolle seeratti dhiyeessuuf xiyyeeffannoon kan hojjetamu ta'uu obbo Birihaanuun eeraniiru.
Ga'eessi Afrikaa Kibbaa baatii lamaa oliif barmeelii muka meetira 25 ol fagaatu irratti fannifamee ture keessa ture galmee duraa fooyyesse.
Vaarnoon Kruugar umriin isaa waggaa 52.Iddoo ol fagootti barmeelii fannifame keessa guyyoota 73f osoo lafa hin ga'in dabarseera.
Ga'eessichi waggaa 22 dura baarmeelii ol kaafame keessa guyyoota 52f turuun maqaasaa galmeessisee akka ture gabaasichii ni muldhisa.
Turtiisaa ammaatin ammoo guyyoota 73 irraan ga'uun galmee haaraa galmeessisuu danda'eera.
Turtiisaa kanaan nyaatnii fi bishaan lafaa ol ergamaafii tureera.
Torbanitti yeroo lamaaf ammoo barmeeluma sana keessatti qulqullina isaa ni eeggata.
Wantoota hedduu ofiisaaf gochuu dhabuu fi namarratti hirkataa ta'uun isaa xiqqoo abdii kutachiisaa akka ture ni dubbata.
Kanarra darbe barmeelicha keessa socho'uus ta'e raafuun rakkoo guddaa akka ta'e ni dubbata.
Ga'eessichi turtii barmeelii keessatti taasisu gara guyyoota 80tti guddisuuf karoora akka qabu beeksiseera.
Saatalaayitiiwwan Riphoon yeroo ammaa  Orbitii lafaa gara gadii irra jiran lama Roobii dhufu walitti bu'uu danda'u jedhame.
Saatalaayitiiwwan kunneen walitti buunaan ciccita xixiqqoo hedduutti caccabuun hawaa keessatti faca'uu danda'u jedhameera.
Ciccitaawwan kunneen ammoo saatalaayitiiwwan hawaa keessa jiraniif balaa cimaa ta'uu akka danda'an ibsameera.
Wiixata darbe meetira 13-18 walitti dhiyaachuu isaanii ogeeyyiin hawaaa himaniiru.
Walitti bu'iinsa isaanii uummame taanaan Indastirii hawaaf balaa hammataa ta'uu danda'a jedhameera.
Bara Faranjootaa 2009 saatalaayitiin odeeffannoo riphaa  Raashiyaa tokko saatalaayitii socho'aa biroo waliin walitti bu'uun iddoo kuma 2 olitti caccabuun isaanii kan yaadatamuudha.
Caccabaawwan Saatalaayitiiwwan kanneenii saatalaayitiiwwan biroo walitti buusuuf sababa ta'uu danda'u jedhameera.
Dhaabbanni qorannoo hawwaa Ameerikaa (Nasa) odeeffannoo naannoo aduun jiru kan saassaabdu xiyyaar samii haaraa gara hawaatti akka ergu beeksiseera.
Nasa fi dhaabbanni qorannoo hawwaa Awurooppaa wal ta'uun gara hawaatti xiyyaar samii odeeffaannoo haalaa aduu kaaba fi kibbaa Waaltii jiru suuraa odeeffannicha agarsiisuu gara lafaatti ni ergitin jedhamee eegama.
Kanarra darbe haalaa aduu kaaba fi kibba Waaltii irraa odeeffanno haaraa ni sassaabdi jedhamee eegama.
Odeeffannicha qorattoonni damichaa dambaaliin naannoo aduu osoo hin mul'atin dura dursinii ariitiin akka raagaan ni gargaara jedhameera .
Xiyyaar samiichi baatii Guraandhala dhufuu gara hawaatti kan ergamu yoo ta'u, aduurra fageenya maayila miiliyoona 26 irratti kan naannooftu ta'uu himameera.
Naannoo Soomaaleetti shakkamtoonni karaa seeraan alaa shugguxii daddabarsan guyyaa kaleessaa to'annoo jala oolaniiru.
Humni addaa naannoo Soomaalee dhiyeenya magaalaa Jigjigaatti buufata sakatta'iinsaa Magaalooqaranirratti sakattoo taasiseen qabeera.
Shugguxiin 39 konkolaatadhaan fe'amee karaa Toogoo Caalee dabarfamuuf yoo jedhu shakkamtoota waliin to'atameera.
Daddabarsa meeshaa seeraan alaa kanaan konkolaachisaa fi shakkamtoonni sadii to'annoo jala oolfamuu humni addichaa Raadiyoo fi Televiizhinii Naannoo Soomaaleetti himeeraMariin Hidha Haaromsaa Ameerikaatti kaleessa eegalame har'as itti fufuun gaggeeffamaa jira.
Walga'iin ministiroota Dhimma Alaa Itiyoophiyaa, Sudaanii fi Gibts kaleessa Ameerikaa, Waashiingitanitti eegalameera.
Waltajjichaan guutinsa bishaanii fi bulchiinsa yeroo gogiinsaarratti mari'atamaa jira.
Itiyoophiyaa, Gibtsii fi Sudaan taajjabdummaa minitira Maallaqaa Ameerikaa fi Baankii Addunyaatin mari'achaa jiru.
Jilli Itiyoophiyaa ministira Ministeera Dhimma Alaa FDRI obbo Gadduu Aandaargaachawii fi ministira Ministeera Bishaan, jallisii fi Inarjii Dooktar Silashii Baqqalaatin duurfamu walga'icharratti hirmaachaa jira.
Biyyoonni sadan dhimma hidhichaarratti mari'achuuf torbee darbe Sudaan Kaartuumitti walga'uun isaanii ni yaadatama.
Ijaarsi daandii Buufata Konkolaataa â€“ Massaalamyaa â€“ 18 eegalame.
Daandichi kiilo meetira 3.4 kan uwiisu yammuu ta'u, bal'ina meetira 40 qaba.
Riqaan laga ceesisu kan dheerina meetira 75 qabus ijaarsichaan qabameera.
Riqaaleen daandii horaatin walqunnamsiisan 2 kan dheerina meetira 20 qaban, riqaan mijeessituu 1 fi hidhi tumsaa qabamaniiru.
Ijaarsasaa dhaabbanni Chaayinaa Reelweey Giruup kan fudhate yammuu ta'u, to'annaammoo Yuunaaytid Koonsaltiing qabateera.
Piroojaktichi Birrii biiliyoona 1.2 gaggeeffama.
Waggaa 3 dura magaalaa Adaamaatti Riqichi ijaarrame jedhame guyyaa eebbaa dhabamee ture ammas bifa haaraan ijaarramaa jira jedhame.
Waggaa 3 dura magaalaa Adaamaatti Riqichi ijaarrame jedhamee guyyaa jala bultii Eebba isaatti dhabame turuun isaa kan yaadatamuudha.
Namoota dhabamuu riqicha kanaa keessaa harka qaban irratti tarkaanfiin fudhatamun, hojiin isaa kontiraaktera biraatti kennamu bulchinsi magaalaa Adaamaa beeksiseraa.
Magaalaa Adaamaa Gandaa Dagaaggatti waggaa 4 dura Riqichi Birri Miiliyoona 6 fi kuma dhibba 8n kontiraaktera zalaalam Abdannaa jedhamuun ijaarramee kaffaltii guutuun raawwatameera.
Guyyaa laja bultii eebba isaatii riqichi ijaarrame jedhame hafteen jigaa isaa akka hin mul'annetti halkan guurramee waan lolaan fudhate fakkeessuuf yaallamee ture.
Eeruu fi gaaffii uummataan namoonni gocha kana keessatti hirmaataan seeraan akka gaafatamaan ta'ee jira.
Hojiin Ijaarsa riqicha kanaa yeroo amma bifa haaraan ,Dhabbata Ijaarsaa waliigalaa Idiris Ahimaad fi Dhaabbata gorsaa TCD jedhamutti kennamee hojjatamaa jira jedhameera.
Ijaarsi isaas yeroo ammaa % 65 irra ga'uu isaahojii gaggeessaan dhaabbata Ijaarsichaa Obbo Idiriis Ahimaad dubbataniiru.
Akka OBNn gabaaseetti Magaalichatti Piroojaktoonni hojiin isaanii harkifatanii fi haaraan hojjatamaa jiran qulqullinaa fi ariitiin akka xumuramaniif hordoffiin taasiifamaa jiraachuu hojii gaggeessaan mana qopheessaa bulchiinsa magaalaa Adaamaa obbo Birihaanuu Dameehimaniiru.
Gannaalee Daawwaa III Amajjii 26,2012 humna maddisiisuu eegala.
Maddi anniisichaa meeggaa waatii 254 maddisiisuu danda'a jedhameera.
Humni Elektiriikaa Itiyoophiyaa akka beeksisetti hidhi maddi anniisaa kun bishaan meetir kiyuubii biiliyoona 2.57 qabachuu danda'a.
Ijaarsa hidhichaatti Doolaarri miiliyoonni dhibbi 4 fi miiliyooni 51 baasii ta'eera.
Dhibbantaan 60 baasichaa liqaa Baankii Chaayinaa Egziimirraa argameen kan hojjetame yammuu ta'u, %40 ammoo mootummaadhan danda'ame.
Waraanni mootummaa Sooriyaa magaalota murteessoo mormitootan qabamanii turan deebisee too'achuu beeksise.
Akka miidiyaan biyyaalessaa biyyattii gabaasetti waraanni mootummaa Sooriyaa magaaloota asiin dura to'annaa mormitootaa jala turan bilisa baasaniiru.
Lammiileen biyyattii hedduun keessattuu dubartoonnii fi daa'imman waraana kana jalaa miliquuf jecha gara daangaa Tarkiitti baqataniiru.
Loltoonni Sooriyaa waraana cimaa booda magaalaa harka finciltootaa jala turte Maaraat al-Numaan to'annaasaanii jala galchuu dubbataniiru.
Dabalataan magaalota xixiqqoo naannoo magaalichaatti argaman 25 to'achuun isaanii ibsameera.
Gareen finciltootaa gara naannoo kaabaa, Saaraaqebii fi Ariihaatti akka deeman himameera.
Waraana gaggeeffameen loltoonni mootummaa Sooriyaa 147 yoo du'an, loltoonni finciltootaa 151 du'aniiru.
Duulli magaalaa Idliibii fi naannoo ishee finciltoota irraa bilisoomsuu cimee kan itti fufu ta'uu dubbi himaan waraana Sooriyaa Birgaadeer Jeneraal Alii Meeywuub himaniiru.
Mariin araara duudhaa biyyaatinii fi sirna haqaarratti xiyyeeffate magaalaa Adaamaatti taa'amaa jira.
Waltajjicha kan qopheesse Ministeera Nageenyaa yammuu ta'u, jaarsoliin biyyaa naannolee addaddaarraa walitti babba'an hirmaachaa jiru.
Ministeerichatti daayreektarri ijaarsa qabeenya hawaasummaa fi waliigaltee biyyoolessaa obbo Tagbaaruu Yaareed sirni araaraa naannolee hundaa ummanni biyyattii jaalala biyyaaf qaban kan muul'isudha jedhan.
Duudhaa kanas cimsuun ni barbaachisa jedhaniiru.Mariin araara duudhaa biyyaatinii fi sirna haqaarratti xiyyeeffate magaalaa Adaamaatti taa'amaa jira.
Waltajjicha kan qopheesse Ministeera Nageenyaa yammuu ta'u, jaarsoliin biyyaa naannolee addaddaarraa walitti babba'an hirmaachaa jiru.
Ministeerichatti daayreektarri ijaarsa qabeenya hawaasummaa fi waliigaltee biyyoolessaa obbo Tagbaaruu Yaareed sirni araaraa naannolee hundaa ummanni biyyattii jaalala biyyaaf qaban kan muul'isudha jedhan.
Duudhaa kanas cimsuun ni barbaachisa jedhaniiru.
Waltajjiin marii ogeessotaa Itiyoo-Jarman Amajjii 19 fi 20, 2012 Finfinneetti gaggeffamaa ture xumurame.
Waltajjichi Ministeera Dhimma Alaatti itti waamamaa dhaabbii dhimmoota damee siyaasaa Ambaasaaddar Maahleet Hayluu Amajjii 19 fi 20, 2012 ifatti banamuun ni yaadatama.
Marii guyyaa lamaaf gaggeeffameen gama Itiyoophiyaatin daayreektarri waliigalaa dhimmoota Awurooppaa obbo Mihrataab Mulugeetaan gaggeeffameera.
Gama Jarmaniin ammoo Dhimma Alaa Federaalaa Jarmanitti daayreektarri dhimmoota Sahaaraa Roobart Doolgar gaggeessaniiru.
Waltajjiin marichaa waliigaltee koomiishiniin waloo biyyoota lamaanii baatii Waxabajjii 2011 Barliinitti waliif mallatteessan bu'uura godhachuu fi dhimmoota hariiroo haaraa uuman irratti mari'ataniiru.
Waltajjichi dhimmoota alaa fi nageenyaa, misooma diinagdee, misooma hawaasummaa, daddabarsa namootaa, jijjiirama qabeenya qilleensaa fi iinarjiirratti kan xiyyeeffatedha.
Dhumarrattis qabo yaa'ii marichaa mallatteessuun xumurameera.
Waltajjicharratti Itiyoophiyaadhaa ogeessonni waajjiroolee seektara garagaraarraa walitti baba'an 35 kan hirmaatan yoo ta'u, Jarmanirraa ammoo ogeessonni 43 hirmaataniiru.
Hariiroon hawaasummaa Itiyoophiyaa fi Jarman bara 1897 egaluunsaa ni yaadatama.
Manni Maree Bakka Bu'oota Ummataa FDRI muudama ministiroota 3 raggaasise.
Miseensonni mana marichaa adeemsi muudama ministiroota 3 ittiin ifoome sirrii akka hin turre beeksisaniiru.
Manni marichaa walga'iisaa idilee 11ffaa waggaa 5ffaa har'aatin muudama ministiroota 3 raggaasiseera.
Muudamtoonnis mana marichaatti argamuun kakuu seenaniiru.
Dooktar Geetaahuun Makuriyaa ministira Ministeera Barnootaa, obbo Malaakuu Allabal ministira Ministeera Daldalaa fi Indaastirii, Dooktar Abrahaam Balaay ministira Ministeera Innooveeshinii fi Teeknooloojii ta'uudhan muudamaniiru.
Muudamicha raggaasisuurratti Amajjii 6,2012 muummee ministiraatin kan filataman muudamtoonni kanneen, muudamni isaanii mana marichaatin osoo hin raggaasifamin duursee ifoomun rakkoo adeemsaa qabaachuu ibseera.
Rakkoon adeemsaa kun akka sirratu kan hojjetu ta'uus ibseera.
Qaro dhabeeyyichi gugsii fardaa injifatan.Dorgomii gugsii fardaa qophii kabaja ayyaana Agaw waggaa 80ffaarratti qaro dhabeeyyichi injifate.
Naannoo Amaaraa sablammii Awwii aanaa Fagtaa Lakoomaa kan jiraatan ga'eessi ammaa obbo Addiis Sawinnat, yeroo umriin isaanii waggaa 8 ta'u ture ijoollummaatti qaroo ija isaanii kan dhaban.
Dorgommiin gugsii fardaa gosa ispoortii of eeggannaa guddaa barbaadudha.
Isaan garuu wanni duubatti na deebisu hin jiru, hin danda'u jechuus hin jaaladhu jedhaniiru.
Daandiin Qilleensaa Keeniyaa yeroodhaf balalii gara Chaayinaatti taasifamuu adda kute .
Daandiin Qilleensaa Keeniyaa sababa weerara Vaayirasii koronaatin balalii gara Chaayinaatti taasifamu yeroodhaf dhaabuu beeksiseera.
Daandichi gara Chaayinaa fi Chaayinaarraa gara Keeniyaatti balalii taasifamu dhaabuusaa beeksiseera.
Daangaan guyyaa dhoorkii balalii marii Ministeera Fayyaa fi Dhimma Alaatin booda kan ifoomu ta'uus beeksiseera.
Ibsa daandichi baasen Chaayinaan alatti biyyoota garagaraatti imalli taasifamu itti fufa jedheera.
Tibba darbe Chaayinaa magaalaa Wuuhaan irraa gara Keeniyaa kan deebi'an barattoonni Keeniyaa hoospitaala keessatti kutaa addaatti qorannoon taasifamaafii tureera.
Afrikaatti namoonni 6 vaayrasichaaf qabamaniirun shakkaman qorannoo taasifameefin booda, hundi isaanii bilisa ta'uun ibsameera.
Manni Maree Bakka Bu'oota Ummataa FDRI labsii invastimantii fooyya'e raggaasise.
Manni Maree Bakka Bu'oota Ummataa FDRI walga'ii idileesa 12ffaa guyyaa kaleessaa gaggeessen labsii invastimantii fooyya'e raggaasiseera.
Labsichi hudhaan invastimantii damee dhuunfaarra ture akka hiikamuu fi abbootiin qabeenyaa alaa damicharratti baldhinaan akka bobba'an kan taasisudha jedhame.
Dargaggootaaf hojii uumuu, sharafa alaa guddisuu fi rakkinoota imaammata invastimantiiratti muldhatan akka hiikus himameera.
Miseensonni mana marichaa labsicharratti marii baldhaa erga taasisaniin booddee sagalee caalmaan raggasisaniiru.
Labsiin fooyya'e lakkoofsa 1180/2012 jechuun kan ragga'e yoo ta'u, labsii invastimantii duraanii lakkoofsa 769/2005 bakka bu'a.
Baankiin Daashan sagantaa carraa hojii uumuu naannoo Oromiyaa ifoomse.
Baankichi sagantichaaf moggaasa "Ethiopian Talent Power Series" jedhu kan laatef yammuu ta'u, magaalaa Adaamaatti ifoomsera.
Piroojaktiin kun carraa hojii uumuu jajjabeessuun, lammilee dandeettii hojii uumuu qabaniif deggarsa faayinaansii taasisuu, carraa hoji dhabdummaa hir'isuun hiyyummaa xiqqeessuuf sochii akka biyyaatti taasifamu keessatti shora isaa bahachuufidha jedheera Biiroon Dhimmoota Koominikeeshinii Mootummaa Naannoo Oromiyaa.
Daayreektarri gabaa fi maamilaa Baankii Daashan obbo Aschaalaw Taammiruun akka ibsanitti, Piroojaktiin carraa hojii uumuu kun; leenjii carraa hojii uumuu, ijaarsa dandeettii intarpiraayizoota xixiqqaa fi giddu galeessaa, sagantaa deggarsa fayinaansii barnoota olaanoo, sagantaa qaqqabummaa faayinaansii, sagantaa kilabii bizinasii hundeessuu fi walitti hidhaminsa gabaa fi deggarsa faayinaansii taasisuuf oola.
Lammiiwwan dandeettii hojii uumuu qaban dameewwan baankichaatti galmaa'aniif Wiixata Amajjii 25_29,2012tti leenjii kennuun kan eebbisu ta'uunis ibsameera.
Dabalataanis dorgommii dandeettii hojii uumuu qopheessuun warra yaada guddaa fi mo'ataa ta'e dhiheessan badhaasuun kan jajjabeessuu ta'uus obbo Aschaalaw himaniiru.
Sagantaan kun Adaamaa dabalatee magaalota biyyattii gurguddoo 6; Finfinnee, Dirree Dawaa, Hawaasaa, Maqalee fi Baahirdaaritti ni adeemsifama.
Saganticha milkeessudhaafis baankichi Birrii miiliyoona 100 ramadeera.
Biiroon Misoomaa Qabeenya Bishaaanii fi Inarjii Oromiyaa ijaarsa projaktii bishaan dhugaatiif bajata Mootummaa Naannoo Oromiyaatiin Birrii biiliyoona 1.2 ol ta'uun kontiraaktaroota wajjin walii galtee taasise.
Biiroon Misoomaa Qabeenya Bishaaanii fi Inarjii Oromiyaa rakkoo hanqina waliin gahiinsa bishaan dhugaatii furuuf hojjetaa jira.
Kanaanis ijaarsa projaktiiwwan bishaan dhugaatiif guyyaa har'aa kontiraaktaroota, konsaltaantootaa fi qooda fudhatoota waliin magaalaa Adaamaatti walii galtee mallatteesseera.
Waliigalteen ijaarsaa kunis,magaalota 12, godinaalee 13 keessatti kan raawwatu wayita ta'u projaktiwwan ijaarsa bishaanii 12 boolla bishaanii 53 godinaalee 13 keessattii fi qorannoo fi diizaayinii magaalota afurii kan hammatuudha.
Baajata waliigalaa ijaarsa projaktiwwan kanaaf qarshii biiliyoona 1.2 ol yoo ta'u, ijaarsi Projaktii bishaanii kun hawaasa kuma 434 ol fayyadamaa kan taasisu ta'uu, Hogganaan Biiroo Misooma Qabeenya Bishaanii fi Inarjii Oromiyaa Doktar Injiinar Habtaamuu Ittafaa dubbataniiru.
Sadarkaa Itti aanaa Preezdaantitti Qindeessaan Kilaastera Misooma Baadiyyaa Doktar Girmaa Amantee gamasaaniin Oromiyaa Keessatti hanga ammaatti uummatni bishaan dhugaatii qulqulluu argate dhibbantaa 65 yoo ta'u dhibbantaa 35 bira hin geenye.
Kan har'a waliigalteen mallatteeffame kun warreen hafan keessa dursa argachuu qabaniidha jedhani.
Doktor Girmaan itti fufuun dubbii dubbataniin jijjiirama akka biyyaatti amma jalqabne kun kan galmaa gahuu danda'u,yoo hundi keenya bakka jirrutti gahee keenya bahuu dandeenyeedha jedhanii, kontiraaktarootni har'a walii galtee mallatteessan kunneenis aantummaa uummataaf dursa kennuun haala adda addaan osoo hin daanga'in yeroo jedhame keessatti xummuruun uummata keenya fayyadamaa taasisuu qabu jedhani.
Qooda fudhattootni asitti argamanis milkaa'ina hojii ijaarsa projaktii kanaaf gaheesaanii bahuu tumsuus akka qabaatan dhaamaniiru.
Daandiin Qilleensa Itiyoophiyaa imaltootaa fi hojjettootaaf of eeggannoo cimaa Vaayirasii koroonaa sadarkaa isaa eeggateen tajaajila balallii gara Chaayinaa taasisaa jiraachuu ifoomsera.
Mootummaa Itiyoophiyaa fi Chaayinaa waliin ta'uun ulaagaa of eeggannoo Vaayirasii koroonaa Dhaabbanni Fayyaa Addunyaa fi Waldaan Geejjiba Qilleensaa Addunyaa kaa'an eeguun tajaajila balallii gara Chaayinaatti taasisaa jiraachuu hojii raawwachiisaa olaanaan Daandii Qilleessan Itoophiyaa obbo Tawaldee Gabramaariyaam ibsaniiru.
Haaluma barameen bara haaraa Chaayinaa sababeeffachuun magaalota biyyattii kanneen akka Beejiing, Shaangaay, Gu'aanzhii, Cheenguu fi Hoong Koongitti balallii taasisaa jiraachuu ibsaniiru.
Chaayinaan iddoo ga'umsa Daandii Qilleensa Itiyoophiyaa hangafa ta'uu ishee himuun, walakkaa Jaarraaf Ardii Afrikaa geejjiba qilleensaan walqunnamsiisuu ibsaniiru.
Obbo Tawaldeen deeggarsa mootummaan Chaayinaa fi ummanni ishee taasisaan galateeffachuun, yeroo kanattis daandiin qilleensichaa cinaa isaanii kan dhaabbatu ta'uu ibsaniiru.
Vaayirasiin koroonaa baatii Muddee gaafa guyyaa 21 bara 2012 magaala Wiihaaniitti kan mul'ate yoo ta'u, hanga ammaatti namoota dhibichaan qabaman kuma 9 ol keessaa namoonni 213 du'aniiru.
Dhaabbanni Fayyaa Addunyaa walga'ii ariifachiisaa guyyaa kaleessaa gaggeesseen labsii fayyaa yeroo ariifachiisaa idila addunyaa labseera.
Vaayirasichi yeroo ammaa Chaayinaan ala biyyoota 18 keessatti kan mul'ate yoo ta'u namoota 98 irratti mallattoon isaa mul'achuu mirkanaa'eera.
Daandiin Qilleensaa Keeniyaa yeroodhaf balalii gara Chaayinaatti taasifamuu adda kute .
Daandiin Qilleensaa Keeniyaa sababa weerara Vaayirasii koronaatin balalii gara Chaayinaatti taasifamu yeroodhaf dhaabuu beeksiseera.
Daandichi gara Chaayinaa fi Chaayinaarraa gara Keeniyaatti balalii taasifamu dhaabuusaa beeksiseera .
Daangaan guyyaa dhoorkii balalii marii Ministeera Fayyaa fi Dhimma Alaatin booda kan ifoomu ta'uus beeksiseera .
Ibsa daandichi baasen Chaayinaan alatti biyyoota garagaraatti imalli taasifamu itti fufa jedheera .
Tibba darbe Chaayinaa magaalaa Wuuhaan irraa gara Keeniyaa kan deebi'an barattoonni Keeniyaa hoospitaala keessatti kutaa addaatti qorannoon taasifamaafii tureera .
Afrikaatti namoonni 6 vaayrasichaaf qabamaniirun shakkaman qorannoo taasifameefin booda, hundi isaanii bilisa ta'uun ibsameera .
Manni Maree Bakka Bu'oota Ummataa FDRI labsii invastimantii fooyya'e raggaasise .
Manni Maree Bakka Bu'oota Ummataa FDRI walga'ii idileesa 12ffaa guyyaa kaleessaa gaggeessen labsii invastimantii fooyya'e raggaasiseera .
Labsichi hudhaan invastimantii damee dhuunfaarra ture akka hiikamuu fi abbootiin qabeenyaa alaa damicharratti baldhinaan akka bobba'an kan taasisudha jedhame .
Dargaggootaaf hojii uumuu, sharafa alaa guddisuu fi rakkinoota imaammata invastimantiiratti muldhatan akka hiikus himameera .
Miseensonni mana marichaa labsicharratti marii baldhaa erga taasisaniin booddee sagalee caalmaan raggasisaniiru .
Labsiin fooyya'e lakkoofsa 1180/2012 jechuun kan ragga'e yoo ta'u, labsii invastimantii duraanii lakkoofsa 769/2005 bakka bu'a .
Awustiraaliyaan balaa ibidda bosonaa guyyaa har'aa magaalaa Kaanbiiraa fi naannoo ishee mudate ittisuuf labsii yeroo ariifachiisaa labsite .
Haalli qilleensaa fi bubbeen cimaan guyyaa hara'aa jiru balichi daraan akka cimu taasisaa jiraachuu aanga'oonni Biyyatti ifoomsaniiru .
Naannoo Kibba magaalaa Kaanbiiraatti yeroo ammaa  lafa IIskuweer meetira 185 irratti qabachuu isaa  aanga'oonni kunneen dubbataniiru .
Magaalaan Kaanbiiraa teessoo paarlaamaa federaalaa biyyattii  fi dhaabbileen mootummaa fi mit mootummaa hedduun keessatti argamaniidha .
Labsiin yeroo ariifachiisaa kun guyyaa har'aa sa'aatii 72f labsamuu isaa ibsameera .
Daandiiwwan cumfamuun dhaabbileen mootummaa, dhuunfaa, Mit- mootummaa fi jiraattoonni naannichaa ibidda kana dhaamsuu irratti akka bobba'aan labsameera .
Haalli qilleensaa kun Viiktooriyaa fi Kibba Niiwuuu Weelsitti ibiddi iddoolee 80 olitti akka qabatu taasisee jira jedhame .
Biyyattiitti balaa ibidda bosonaa kanaan erga baatii Fulbaanaa bara Faranjootaa 2019 hanga har'aatti namoonni 33 yoo du'an, bineensoonni biiliyoona 1 ol gubataniiru.
Manneen jireenyaa kumni 2 fi 500  gubachuu fi bosonni lafa hektaara miiliyoona 11.7 irraa barbadaa'uu aanga'oonn kunneen beeksisaniiru.
Haalli hoo'ina biyyatti guyyaa har'aa digirii seentigireedii 40 irra ga'ee jira .
Paarlaamaan Gamtaa Awurooppaa oomishni meeshalee elektirooniksii hundi meeshaa humna guutu /chaarjera/ walfakkataan fayyadamuu akka qaban murtoo sagalee caalmaan dabarse .
Addunyaarratti bilbila sochootu dabalate oomisha meeshalee elektirooniksii yeroof hojjetaan hundi meesha humna guutu /chaarjera/ garagaraa qabu .
Omishaaleen elektirooniksii tajaajila keennu wayita dhaabaan meeshaa humna guutu /Chaarjera/ isaanii kan hojjeetan yoo ta'elle fayyadamaan oomishaa haaraa wayitaa bitu ni gata jedhameera .
Kun ammoo baasii hin mallee fi faalamaa naannoo uumuurraa darbee fayyadamtootaaf mijataa akka hin taanee eerameera .
Rakkinicha kan hubatee Paarlaamaa Gaamtaan Awurooppaa dhaabbileen teeknooloojii hundi oomisha elektirooniksii irratti fayyidaa kan laataan meeshaa humna guutu gosaa tokkoo akka oomishaan kan dirqisisuu murtee dabarseera .
Keeniyaatti kan argamaan Baqattoonni Itiyoophiyaa kuma 2 fi 281 gara biyyaatti deebi'ufi .
Baqattoonni kunneen Keeniyaatti bakka buufata baqattoota keessa waggaa 3 hanga 4 kan turanidha .
Dhaabbatni Mootummoota gamtoomanii komishinii olaanoo baqattoota waliin walii galuun baqattootni buufata Kakuumaa fi Daadaab deebi'uuf eyyaamamoodha jedhaniiru.
Lammiileen buufata baqattoota Kaakumaa 85 fi Daadaab ammoo kuma 2 fi 196 sanadni imalaa qophaa'uun gara biyya isaanii akka deebi'aniif hojjetamaa jiraachuun himameera.
Naannoo Amaaraatti kaffaltoota gibiraa burjaajjii gibiraa uuman kuma 1 fi 500 ol irratti tarkaanfiin fudhatamuun ibsame .
Kaffaltootni gibiraa galmee gurgurtaa meeshaalee hin fayyadamnee fi nagahee galii osoo hin murin gurgurtaa raawwatan irratti tarkaanfii fudhachuu Biiroon Galiiwwanii Naannoo Amaaraa beeksiseera.
Kaffaltoota gibiraa badii raawwatan irratti adabbiin maallaqaa fi barreeffamni akeekkachiisaa kennamuu daayreektarri murteessa galii, sassaabbii fi hordoffii biirichaa obbo Yittaayaw Fantee dubbataniiru.
Kaffaltoonni gibiraa 174 nagahee osoo hin murin kanneen harkaa harkatti qabaman tokkoon tokkoo isaanii Birrii kuma 50 adabamuu isaanii himaniiru.
Kaffaltoonni gibira dhoksuuf yaalaanii fi galmee gurgurtaa osoo hin fayyadamni tajaajila laatan kumni 1 fi 554 adabbii salphaa fi barreeffamni of eeggannoo inni dhumaa kunnamufii obbo Yittaayaw dubbachuu isaanii ragaan Biiroo Dhimmoota Koominiikeeshinii Mootummaa Naannichaa irraa argame ni mul'isa.
Mariin ministiroonni Dhimma Alaa Itiyoophiyaa, Sudaanii fi Gibts Hidha Haaromsaarratti gaggeessan guyyaa 4ffaa akkuma itti fufetti jira.
Marichi Amajjii 19, 2012 eegalee waxinee waliigaltee guutinsaa fi gadi lakkisa bishaanii Hidha Haaromsaarratti xiyyeeffachuun gaggeeffamaa jira.
Ameerikaatti Ambaasaaddarri Itiyoophiyaa Fitsuum Araggaan marichi akka hin xumuraminii fi ibsi waloo akka hin laatamin ibsaniiru.
Itiyoophiyaan mirga bishaanichatti fayyadamuu dabarsitee kan hin laanne ta'uus ibsaniiru.
Marii Waashiingitan kanarratti ministirri Dhimma Alaa FDRI obbo Gadduu Aandaargaachaw dabalatee ministiroota Dhimma Alaa Sudaanii fi Gibts akkasumas ogeessonni damee bishaanii fi seeraa hirmaachaa jiru.
Wixineen waliigaltee guutinsaa fi gadi lakkisa bishaanii bu'aa marii sadarkaa teeknikaatin taasifamaniin kan argameen qophaa'uu ministirri Ministeera Bishaan, Jallisii fi Inarjii Dooktar Injiinar Silashiin ibsuun ni yaadatama.
Mariin hidhicharratti kanaan dura Waashiingitanitti gaggeeffame bu'aa gaaridhaan xumuramuun ni yaadatama.
Torbee darbes wixinee waliigaltee dhumaa qopheessuuf ogeeyyiin teeknikaa fi seeraa Kaartuumitti mari'achuun isaanii ni yaadatama.
Naannoo Amaaraa godina Goojjam Bahaa aanaa Dajanitti balaa konkolaataa qaqqabeen barattoonni Yuunvarsiitii 2 du'uu isaanii ibsame.
Balaan kun halka edaa naannoo sa'atii 6:30tti kan qaqqabe yoo ta'u, konkolaataan barattoota Yuunvarsiitii Waachaamoo 44 fe'ee gara godina Goondar Kibbaa imalaa ture kufuun miidhaa qaqqabsiisuu isaa himameera.
Balaa kanaan barattoonni 2 battalumaatti yoo du'an, barattoota 22 irra ammoo miidhaan cimaa fi salphaan ga'uu itti gaafatamaan Waajjira Poolisii aanaa Dajan Koomaandar Biimiraw Asaffaa Faanaa Broodkaastiing Korpooreetif himaniiru.
Barattoonni miidhaman hospitaala Dajanii fi Dabra Maarqoositti yaallamaa kan jira yoo ta'u, ka'umsi balichaa qoratamaa jiraachuu ibsameera.
Abbootiin qabeenyaa magaalaa Finfinnee Vaayirasii koroonaa ittisuuf deeggarsa taasisaa jiraachuu ibsame.
Abbaan qabeenyaa Koolleejjii Itiyoophiis Dooktar Adiil Abdallaan kaampaasii magaalaa Finfinnee naannoo Gootaraatti argamu tajaajila yaalaa Vaayirasii koroonaaf akka oolu eeyyamaniiru.
Kaampaasiin kun namoota 100 ol keessummeessuu danda'a jedhame.
Dabalataan Abbaan qabeenyaa Wubisheet Taklee Waaqjiraa jedhamu ammoo gamoo magaalaa Finfinnee Booleetti argamu tajaajila yaala vaayrasichaf akka ooluuf eeyyamuu isaanii ibsameera.
Abbootiin qabeenyaa kunneen tattaaffii mootummaan Koroonaa Vaayirasiii ittisuuf taasisaa jiru deeggaruuf hojii fakkeenyummaa qabu raawwachuu isaanii itti aanaan Kantiibaan magaalaa Finfinnee Injiinar Takkalaa Uumaan fuula feesbuukii isaaniin ibsaniiru.
Gamtaan hojjechuun yeroo murteessaa kanatti qoramaata kana akka dabarruuf murteessaadha jedhan Injiinar TaakkalaanFedereeshiniin Atleetiksii Itiyoophiyaa ijaarsa Hidha Haaromsaa fi weerara Vaayirasii koroonaa ittisuuf deeggarsa Birrii miiliyoona 2 laate.
Federeeshinichi Hidha Haaromsaatif Birrii miiliyoona 1, weerara Vaayirasii koroonaa ittisuuf ammoo Birrii miiliyoona 1; waliigalaan Birrii miiliyoona 2 laatera.
Pireezedaantiin federeeshinichaa Koomaandar Atleet Daraartuu Tulluun Waajjira Qindeessaa Hirmaannaa Ummataa Ijaarsa Hidha Haaromsaatti argamuun deeggarsicha laattetti.
Federeeshinichi kanaan duras ijaarsa hidhichaatif deeggarsa Birrii miiliyoona 3 laatera.
Koomaandar Atleet Daraartuu Tulluun dhuunfadhaan hidhichaaf deeggarsa Birrii kuma dhibba 2, weerara Vaayirasii koroonaa ittisuuf ammoo deeggarsa Birrii kuma dhibba 2; waliigalaan Birrii kuma dhibba 4 laattetti.
Hoggantuun Waajjira Qindeessaa Hirmaannaa Ummataa Ijaarsa Hidha Haaromsaa aadde Roomaan G/sillaaseen gumaacha federeeshinichaa fi Atleet Daraartuuf galateeffataniiru.
Weerara Vaayirasii koroonaa ittisuuf gumaacha taasifameef ministirri Ministeera Fayyaa Dooktar Liyaa Taaddasaa fi ministir deettaan ministeerichaa Dooktar Darajjee Dhugumaan galateeffataniiru.
Tola ooltoonni tumsa taasisan koree biyyaaleessaa maallaqaa fi dhiyeessiwwan walitti qabuuf hundaa'ee fi bulchiinsa magaalaa Finfinneef arjoomuu itti fufaniiruu jedhame.
Haaluma kanaan abbaan qabeenyaa obbo Dinquu Dayyaas magaalaa Finfinneetti Gamoo Hospitaalaaf qophaa'e abbbaa darbii 6 tajaajila yaala ittisa koroonaa Vaayirasiif akka oolu kan eeyyaman yoo ta'u, abbaan qabeenyaa obbo Geetuu Niguusees Hooteelli isaanii abbaa darbii 3 tajaajila kanaaf akka oolu eeyyamaniiru jedhame.
Baankiin Awaash Birrii miiloyiina 10, Baankiin Intarnaashinaalii Addis Birraa miiliyoona 2 koree biyyaaleessaa maallaqaa fi dhiyeessiwwan walitti qabuuf hundaa'eef gumaachuu isaanii ibsameera.
Baankiin Innaat Birrii miiliyoona 2, Dhaabbanni oomisha bishaan â€˜One' ammoo Birrii miiliyoona 1 gumaachuu isaanii ragaan Ministeera Nageenyaa FDRI irraa argame ni muul'isa.
Gama biroon abbaan qabeenyaa dhaabbata â€˜N3H' itti gaafatamuummaan isaa murtaa'ee Saanitaayzarii qaruuraa kuma 1 fi 500 koree kanaaf arjoomeera jedhame.
Muummeen Ministiraa FDRI Abiy Ahimad daayreektara olaanaa Dhaabbata Fayyaa Addunyaa Dooktar Teediroos Adhaanoom waliin bilbilaan mari'atan.
Afrikaatti weerara dhibee COVID -19 ittisuuf deeggarsa godhamuu qaburratti mari'achuu isaanii Muummeen Ministiraa FDRI Abiy Ahimad Fuula Feesbuukii isaaniin ibsaniiru.
Muummeen Ministiraa FDRI Abiy Ahimad Dooktar Teediroosii fi hojjettoonni Dhaabbata Fayyaa Addunyaa yeroo rakkoo kanatti hojii hojjechaa jiran dinqisiifataniiru.
Dhaabbatichi deeggarsa guutuu addunyaa, Afrikaa fi Itiyoophiyaaf gochaa jiruuf galateeffataniiru.
Weerara dhibee Vaayirasii koroonaa ittisuun dirqama lammiilee hundaa ta'uu Abbaan Alangaa Waliigalaa beeksise.
Abbaan Alangaa Waliigalaa weerara Vaayirasii koroonaa ilaalchise ibsa har'a baaseen, yeroo ammaatti hojiin weerara dhibee COVID-19 ittisuu xiyyeeffaannoo olaanaa biyyaalessaa ta'uu akka qabu ibseera.
Mootummaan weerara idil addunyaa kana ittisuuf tarkaanfiwwan fudhachaa akka jiru kan eere ibsichi, ummanni waa'ee dhibichaa hubannoo guutuu qabaatee of eeggannoo barbaachisu akka taasisuuf amalootaa fi karaalee ittiin daddarburratti hojiin xiyyeeffaannoo qabu qindoominaan hojjetamuu akka barbaachisu qeeqera.
Qajeelfamaa fi murteewwan vaaryasii koroonaa ittisuuf ba'an hojiitti hiikurratti haalli jiru quubsaa akka hin taane ibsameera.
Dhaabbilee fi qaamooleen dhuunfaa qajeelfamaa fi murteewwan vaaryasii koroonaa ittisuuf ba'an cabsuun odeeffannoo sobaa tatamsaasanii fi bu'a hin malle argachuuf seeraan ala socho'aa jiran of qusachuu akka qaban ibsi kun hubachiiseera.
Dhaabbiilee fi qaamoolee dhuunfaa qajeelfamaa fi murteewwan weeraricha ittisuuf ba'an cabsan kamiiyyuurratti akkaataa qajeelfamaa fi seera yakkaa biyyattiin tarkaanfiin wayitaawaa ta'e kan fudhatamu ta'uu Abbaan Alangaa Waliigalaa ibsa kanaan akeekkachiiseera.
Qajeelfamaa fi murteewwan weeraricha ittisuuf ba'an hojiitti hiikuun faayidaan isaa qaama dhuunfaa kaasee hanga biyyaatti ta'uu hubachuun lammiilee fi biyya dandamachiisuuf akka abbaa dhimmaatti of ilaaluun murteessa ta'uu eerara.
Abbaan alangichaa haala kana hubachuun qaamni hundi hanga humni isaa eeyyameefitti of eeggannoo gochuu akka qabu waamicha dhiyeessera.
Yaa ta'iitii qaamoolee fi dhaabbilee qajeelfamaa fi murteewwan darbuun fayyummaa hawaasaa fi nageenya biyyaa balaaf saaxiluurratti argaman bu'uruma seeraan tarkaanfiin seeraa fi ariifataa araarama tokko malee kan irratti fudhatamu ta'uu hubachiiseera.
Muummee ministiraa Dooktar Abiy Ahimad hoggansa Mootummoota Misoomaa Baha Afrikaa waliin viidiyoo koonfaransiin mari'atan.
Marii isaanitiin weerara Vaayirasii koroonaa fi dhiibbaasaa dandamachuuf waliin hojjechuun murteessaa ta'uu ibsaniiru.
Vaayrasichi dhiibbaa diinagdee fi sirna fayyaarratti qaqqabsiisu kopha kophaa dhaabbannee dandamachuu hin dandeenyus jedhaniiru.
Damee tuuriizimii fi indaastiriirratti dhiibbaa akka qabaatus ibsaniiru.
Dhiibbaasaa dandamachuuf tumsaa fi deeggarsa waliin barbaaduu, galteewwan waliin fayyadamuu fi muuxannoo waljijjiiruun barbaachisaa ta'uu ibsaniiru.
Dhiibbaa qaqqabu dandamachuuf hoggansa waloo laachuu fi qindoomuun ni barbaachisa jedhan.
Abdii godhachuu fi karooran hogganamuun murteessadhas jedhan.
Kooriyaan Kaabaa miisaa'ela furgugsuu itti fufteetti.
Wayita addunyaan weerara Vaayirasii koroonaatin dhiphina hamaa keessa galetti, Kooriyaan Kaabaa yaalii miisaa'ela furgugsuu itti fufteetti.
Dhiphina weerara Vaayirasii koroonaa kana keessa gochaan Kooriyaa Kaabaa fudhatama akka hin qabaatin Kooriyaan Kibbaa beeksisteetti.
Kooriyaan Kibbaa akka beeksistetti, Kooriyaan Kaabaa miisaa'eloota gabaabaa lama furgugsiteetti.
Hanga ammaatti Kooriyaan Kaabaa hordoffii vaayrasichaaf taasisaa jirtu hin ifoomsine.
Mootummaan naannoo Beenishaanguul Guumz jiraattonni naannichaa gorsa ogeeyyii fayyaa akka hordofan waamicha dhiyeesse.
Of dagannaan muul'atu yaaddessaa ta'uu Pireezedaantiin naannichaa obbo Ashaadlii Hasan ibsaniiru.
Obbo Ashaadliin ittisaa fi tamsa'ina Vaayirasii koroonaarratti hoggansa nananichaa waliin mari'ataniiru.
Naannichatti manneen dhiichisaa fi iddoowwan namoonni itti heddummaatan akka cumafam murtaa'un ibsameera.
Geejiba ummataarratti heddumminni muul'atu akka dhaabbatu ajajamus, dhibaa'ummaan muul'atu tarkaanfii dabalataa kan barbaadu ta'uu preezdaantichi ibsaniiru.
Naannichatti baajaajonni miila 3 nama tokko qofa fe'anii akka socho'an murtaa'era.
Geejjibni ummataa dandeettii fe'umsa isaanitirraa walakkaadhan hir'isanii fe'uun tajaajila akka laatan kallattiin kaa'ameera.
Haawwan ulfi, haadholiin hoosisan, hojjettoonni sooromatti dhiyaatan boqannaa akka ba'an murtaa'era.
Manneen dhiichisaa, manneen poolii fi bashannanaa namni itti heddummaatu akka cumafan murtaa'era.
Geejibni ummataa magaalaa Asoosadhaa gara magaalota Oromiyaa, Asoosadhaa gara magaalota naannoo Amaaraatti taasifamu akka adda citu murtaa'era.
Konkolaattonni fe'umsaa nyaataa fi meeshaalee barbaachisoo dhiyeessan tajaajila akka laatan, baqattoonni buufataalee isaanitii akka hin sochoones murtaa'era.
Naannichatti dhaabbilee daldalaa seeraan ala daballii gatii taasisan 271 irrattis tarkaanfiin fudhatameera.
Hoggansi mootummaa naannichaa olaanaan mindaa isaanii baatii tokko deeggarsaan laataniiru.
Haati Alangee Waliigalaa Federaalaa aadde Adaanach Abeebeen tursa addaa imaltoonni alaa dhufan guyyoota 14 itti dabarsan daawwatan.
Aadde Adaanach namoota humna ga'aa hin qabne, mootummaadhan deeggarsi taasifameefii Yuunvarsiitii Saayinsii fi Teeknooloojii Finfinnee keessa jiran daawwataniiru.
Daawwichaan ministirri Ministeera Saayinsii fi Teeknooloojii Piroofeesar Hiiruut Gabramaariyaam hirmaataniiru.
Dhiyeessiirrattis itti gaafatamtoota dhimmi isaan ilaallatu waliin mari'atanmiiru.
Haabtaamuu T/Sillaaseetu gabaase.
Muummeen Ministira Dooktar Abiy Ahimad Ministira Dhimma Alaa Yuunaayitid Kingidaam Doominik Raab waliin COVID-19 walta'insaan ittisuurratti bilbilaan mari'ataniiru.
Hariiroo Itiyoophiyaa fi Yuunaayitid Kingidaam gidduu jiru cimsuurrattis mari'ataniiru.
Tatamsa'ina vaayrasichaa ittisuuf tumsi Yuunaayitid Kingidaam barbaachisaa ta'uu Muummeen Ministira Dooktar Abiy Ahimad ibsaniiru.
Bulchiinsi Magaalaa Finfinnee qaama miidhamtootaf gargaarsa taasise.
Itti aanaan Kantiibaa Bulchiinsaa Magaalaa Finfinnee Injiinaar Taakkalaa Uumaa, Feedereshinii Waldaa Qaama Midhamtootaa Biyyaaleessa Itiyoophiyaatiif meeshaalee vaayiiraasii koroonaa to'achuuf gargaaran kennaniru.
Gargaarsiichi, feedereshiini qaama miidhamtootaatif kan kenname yoomuu ta'u gama waldiichaatin qaama miidhamtootaaf kan raabsamuu ta'as jedhameera.
Gargaarsii bulchiinsi magaalichaa gumachees nyaata fi meeshaalee qulqullinaa qaama eggachuuf fayyadan akkasuumas lafa kaaree meetrii kuma 3 irratti gamoo ijaarsisee waldiichaaf akka kennuus waajirrii kantiibaa magaalichaa beeksiseera.
Qaamoole fayyaa fi nageenya hawaasarrattii hokkora oofan irrattii qaamnii seera kabachiisuu hojii seera kabachiisuu siriittii akka raawwatu kallattiin kaa'ameera -waajjira Muummee Ministiraa .
Qaamoole fayyaa fi nageenya hawaasarrattii hokkora oofan irrattii qaamnii seera kabachiisuu hojii seera kabachiisuu siriittii akka raawwatu kallattiin kaa'amuu Waajjirri Muummee Ministiraa beeksise.
Waajjirri Muummee Ministiraa dhimma COVID-19 ilaalchisuun ibsa baaseera.
Ibsa isaaniis, Yeroo rakkoon fayyaa addunyaa mudatuuttii odeeffannoowwan dharaa tamsa'uun isaanii dhukkubiicha qixa miidhaan isaanii hamaadhaa jedhame.
Yeroo rakkoo akkanaa kanattiis kutaan hawaasaa hundii odeeffannoowwan sobaa dhaabsisuuf ga'ee irraa eegamuu hunda gochuu qabaa.
Mootummaan federaalaas odeeffannoo dhimma COVID-19 karaa Ministeera Fayyaan odeeffannoowwan qindeessuunii fi uummataan ga'uu hojjechaa jira jedheera.
Dabalataanis koreen waajjira Muummee Ministraa,waajjiraalee ministerootaa fi koreewwan kaan hundaa'uun raawwii hojii jiruu yeroo yeroon ilaaluun dabarsaa jiraachuun ni beekamaa.
Ummannii biyyiittiis yeroo rakkiisaa ta'ee kanattii odeeffannoowwan sobaa daldala siyaasaaf jecha ba'aniirraa of qusachuutu irraa eegama jedhe.
Odeeffannoo fayyaa hawaasaa dogoggorsanii fi ummata gidduuttii sodaa fi hokkora uumuun seeraan kan nama gaafachiisuu fi sochii tokkuummaa biyyaas diiguudha.
Dhimma COVID-19 irrattii odeeffannoo waqtaawwaa kan laatani Ministeera Fayyaa Federaalaa fi Inistitiyuutii Fayyaa hawaasaa ta'uu ibseera.
Jiraattonni Magaalaa Adaamaa Kutaa Magaalaa Boolee bishaan erga dhabnee torbee tokko darbuun rakkoo hamaaf saaxilamne jedhan.
Rakkicha furuuf hojjetaa jiraachuu Dhaabbanni Tajaajila Bishaan Dhugaatii Magaalatti beeksise.
Waa'ee Ijaarsa Hidha Haaroomsaa Guddicha Itoophiyaa dhugaa jiru hagam beekna?
Ijaarsi Hidha Haroomsa Guddiichaa Itoophiyaa bara 2003 jalqabame.
Ijaarsi hidha haroomsa yoo xumuraame Bishaan meetir kiyuubii Biiliyoonaa 74 ol kuusuu danda'a.
Hidhaan Haroomsaa Itoophiyaa guutamuuf waggaa 7 itti fudhata.Gannaa itti deemaa jirru kana bishaan guutuun ni jalqaabama.
Bara 2013 ji'a Muddee kessaa taarbaayinoonnii jalqabaa lama humna maddisisu jalqabu.
Tarbaayinoonnii kunneen dhunfaa dhunfaa isaanitti Meeggaa Waatii 375 kan maddisisanifi walumagalatti immoo Meeggaa Waati 750 maddisisuu kan danda'anidha.
Maallaqa lammilee biyyatti walitti qabameen kan ijaaramuu fi lammiilee hundaa kan irratti hirmaate dha.
Ijaarsi hidha haaroomsaa yoo xumuramee waliigalaatti humna ibsa MW 6000 maddisisuu danda'a.
Ijaarsi hidha haaroomsaa kun yoo xumurame bu'aa hedduu kan qabuu fi hawaasni baay'een humna ibsaa akka gaariittii irraa argaachuu kan danda'udha.
Hidhaan haaroomsa guutuumaan guutuutti humna ibsaa maddisisuu yoo jalqabee Itoophiyaan biyyoota ollaatiif gurguruu dandeessi.
Kessuummayyuu Sudaan,Sudaan Kibbaa, Ertiiraa fi Jiibuutiin biyyoota hidha haroomsaa irraa fayyadamaniidha jedha EPAn.
Hojiin hidha haroomsaa kun harka 72 irraa gaheera.-Yeroo amma kana hojiin Eleektiroo-meekanikaali harka 42.3 xumuraamera.
Adeemsii ijaarsa Siiviil Istarakcharii harka 20 ol galmeessiseera.
Biitooteessa 24 bara 2012 guyyaan hundeeffama waggaa 9ffaa hidhichaa ni kabajama.
Tajaajilli Itiyoo Teelekoom Oromiyaa Lixaa har'arraa eegalee tajaajilasaa idileetti kan deebi'u ta'uu Pireezedaantiin mootummaa naannoo Oromiyaa obbo Shimallis Abdiisaan beeksisan.
Obbo Shimallis ibsa laataniin rakkoo nageenya Oromiyaa Lixaarra ture, tasgabbiitti deebisuuf oppireeshinii gaggeeffamuuf tajaajilli Itiyoo Teelekoom adda cituu beeksisaniiru.
Yeroo ammaas nageenyi Oromiyaa Lixaa hirmaannaa hawaasaa fi qaamolee nageenyatiin waan mirkanaa'ef, har'arraa eegalee tajaajilli teelekoom deebi'uu obbo Shimallis ibsaniiru.
Obbo Shimallis tibbana daawwii godina Qeellam Wallaggaa, Lixaa fi Baha Wallaggaa, akkasumas Horroo Guduruutti taasianiin ummanni Lixa Oromiyaa nagaa bu'een hojii idileetti deebi'uusaa ibsaniiru.
Nageenyi amma bu'e akka itti fufu, hawaasni mootummaa waliin qindoominaan hojjechuu qabas jedhaniiru.
Hojiin misoomaa fi ijaarsi Piroojaktoota addaddaa sababii rakkoo nageenyatiin adda citanii turan, yeroo gabaabaatti xumuramuun tajaajila ummataa ni laatu jedhan.
Tajaajilli Teelekoom guyyaa har'aa irraa eegalee hojii idileetti akka deebi'uuf hojiin mootummaa naannoo fi federaalan hojjetamaa ture xumuramee, tajaajila idilee akka kennu murtaa'uusaa eeraniiru.
Pireezedaantiin mootummaa naannoo Oromiyaa obbo Shimallis Abdiisaan olaantummaa seeraa kabachiisuurratti mootummaan qaama kamuu faana mariidhaf hin taa'u jedhaniiru.
Mariin yoo barbaachises erga seerri kabajamee fi nageenyi ummataa mirkanaa'en booda ta'a jedhan.
Dabalaa Taaddasaatu gabaase.
Raayyaan Ittisa Biyyaa FDRI magaalaa Finfinneetti maarch baandii fi heelikooftaraan dabaalamuun waa'ee Vaayirasii koroonaarratti hojii hubannoo uumuu hojjechuufi.
Hojiin hubannaa uumuu kun booru kan hojjetamu yammuu ta'u, waraqaaleen barreeffamoota hubannaa dabalan qaban helikooftaraan ni raabsamu.
Maarch Baandiin Raayyaa Ittisa Biyyaa FDRI 6 Kiilodhaa amma Addabaaba'ii Masqalaatti hojii hubannaa uumuu ni hojjeta.
Jiraattonni magaalaa Finfinneetis osoo hin rifatin hubannaa kennamuu fi qajeelfama ba'u hojiirra akka oolchan dhaamameera.
Manni Maree Waliigalaa Dhimma Islaamummaa Itiyoophiyaa hawaasni Muusliimaa mana isaaniitti akka sagadan murteesse.
Manni marichaa tamsa'ina Vaayirasii koroonaa ilaalchisuun murtii dabarseera.
Weerara vaayrasichaa dabalaa dhufe ittisuuf murteewwan amantaa(fatwaa) dabarseenis; Vaayirasichaan kan qabamanii fi maanguddoota qofa osoo hin taane, hawaasni Muusliimaa marti mana mana isaaniitti akka sagadan murtaa'uu ibseera.
Dhaabbileen fayyaa fi qaamoleen dhimmi isaan ilaallatu qajeelfamootaa fi ergaawwan of eeggannaa dabarsan fudhachuun hojiirra oolchun dirqama amantaati jedheera.
Weerarri vaayrasichaa miidhaan qaqqabsiisaa jiru solaata Jum'aa fi Jama'aa dhaabsisuuf sababii dirqisiisaa sheri'aa waan ta'eef, fatwaan guyyaa itti kenname har'a Bitootessa 22,2012 irraa eegalee amma weerarri vaayrasichaa dhaabbachuun ogeeyyii fayyaatin ibsamutti sirni Jum'aa fi Jama'aa mana manatti akka ta'u murtaa'era.
Yeroo shananuu mu'iizinoonni aazaana solaataa ni taasisu; kunis hawaasni Musliimaa gara masgiidaatti akka imaluuf osoo hin taane manatti akka sagadan ibsuudha.
Baadiyyaattis ta'e magaalaatti walgeettidhaan amantaa barsiisuun weerara vaayrasichaa waan heddummeessuf, dhibichi amma dhaabbatutti Manni Maree Ulamaa walgeettiin akka dhoorkamu murteessera.
Waltuttuqqaa fi harka walqabachuun dhibicha waan babal'isuu fi daddabarsuuf of eeggannoon akka taasifamu manni marichaa dhaamera.
Naannoon Afaar, naannoon Hararii fi magaalaan Dirree Dawaa tamsa'ina Vaayirasii koroonaa ittisuuf murteewwan dabarsan.
Bulchiinsonni sadanuu murteewwan geejiba ummataa qoqqoban dabarsaniiru.
Dirree Dawaatti geejibni ummataa magaalaa keessaa, baajajiin, gaariin, miinibaasiin tajaajila akka hin laanne murtaa'era.
Karroonni seensaa magaalichaa booruu eegalee guyyootii hin murtoofnef cufaa turu.
Warshaaleen hojjettootaf boqannaa akka laatan, dabareen akka hojjechiisan murtaa'era.
Dhoorkiin kaa'ame boba'aa, midhaan nyaataa, loojastiiksii fi meeshaalee bu'uuraa hin dabalatu.
Naannoo Afaarittis geejibni ummataa dandeettii fe'umsa isaanii walakkaadhan akka hir'isan murtaa'era.
Geejibni qaxxaamura naannolee namoota fe'an buusuus ta'e namoota biroo fe'uu hin danda'an.
Naannoo Harariis geejibni ummataa kamuu har'aa kaasee seenuu hin danda'u.
Tajaajilli geejiba taaksitis ittifameera.
Geejibni magaaladhaa baadiyyaa, baadiyyaadhaa magaalaa ammeentaa fe'umsa isaanii walakkaadhan hir'isuun akka tajaajila laatan murtaa'era.
Konkolaataan dhuunfaa awtomoobiilin nama 3 ol fe'atee socho'uu hin danda'u.
Konkolaachistoonni fe'umsaa gargaaraa isaanitiin ala fe'achuun naannicha seenuu hin danda'an.
Gumiin Olaanaa Dhimmoota Islaamummaa Oromiyaa tamsa'ina Vaayirasii koroonaa ittisuuf murteewwan dabarse.
Gumichi qajeelfamaa fi hojimaata yeroo qormaataa ilaalcha keessa galchuudhan murtiilee addaddaa dabarseera.
Tamsa'ina vaayrasichaa ittisuuf, yeroo hin murtoofnef sirni amantii masjiidaa akka dhaabbatu murteessuusaa beeksiseera.
Kana booda yeroo hin murtoofnef, tamsa'ina Vaayirasii koroonaa ittisuuf sirni amantii hordoftoota baay'ee masjiidatti walitti qabu hin gaggeeffamu jedheera.
Salaatni mana manatti kan gaggeeffamu yammuu ta'u, azaannis yeroosaa eegee sagada manatti gaggeeffamuuf ni raawwatama.
Barnoonni amantaa jamaa walitti fiduu fi waltajjiiwwan namoota hedduu sassaaban kamuu yeroodhaf dhaabsifamaniiru.
Yeroo rakkinaa kanatti harka qalleeyyii gargaarun akka cimu, namoota hubannaa hin qabneef hubannaa uumuun akka itti fufu dhaamera.
Gumichi hawaasni Muusliimaa dhibicharraa akka of eegus dhaamera.
Pireezedaantiin Riippabliika Koongoo duraanii Vaayirasii koroonaatin lubbuun isaanii darbe.
Pireezedaantiin Riippabliika Koongoo duraanii Jaakwiis Jaakuwiim Yahoombii Opoongoon weerara Vaayirasii koroonaa addunyaa yaaddessaa jiruun lubbuun isaanii darbeera.
Preezdaantichi umriin isaanii waggaa 81 yammuu ta'u, Faransaay Paariis keessatti deeggarsi yaalaa taasifamaafii tureera.
Jaakwiis Jaakuwiim Yahoombii Opoongoon dhibee birootin deeggarsa yaalaa hordofaa turaniiru.
Jaakwiis Jaakuwiim Yahoombii Opoongoon preezdaantii biyyattii ammaa Daniis Saasuwootin aangorraa bu'uu isaanitiin dura, bara Faranjootaa 1977 amma 1979tti Koongoo Braazaaviil hogganuun isaanii ni yaadatama.
Muummee ministiraa Dooktar Abiy Ahimad bakka bu'aa olaanaa dhimma alaa fi imaammata nageenyaa Gamtaa Awurooppaa fi itti aanaa preezdaantii koomiishinii gamtichaa Jooseef Booreel waliin mari'atan.
Muummee ministiraa FDRI Dooktar Abiy Ahimadii fi qondaaltichi kan mari'atan bilbilaani.
Haasaa isaanitiin weerara Vaayirasii koroonaa yaaddoo addunyaa ta'erratti mari'taniiru.
Rakkoolee mudachuu malanii fi furmaata isaarratti Afrikaa fi Awurooppaan qindoominaan hojjechuu akka qaban dubbataniiru.
Vaayrasichi rakkoo fayyaa hamaa qaqqabsiisuu isaatin dura tumsaan hojjechuun barbaachisaa ta'uu mari'ataniiru.
Hordoftoonni amantaa Ortodooksii Itiyoophiyaa mana isaanitii kadhannaa akka gaggeessan dhaamame.
Siinodoosiin dhaabbii Mana Amantaa Ortodooksii Itiyoophiyaa tajaajila sirna qulqullummaa dabalatee, tajaajilli afuuraa booruu eegalee tajaajiltoota muraasan akka laatamu murteesse.
Siinodoosichi ibsa har'a laaten akka beeksisetti tajaajiltoota muraasan ala, tajaajiltoonni biroo fi hordoftoonni amantichaa mana akka turan murteessera.
Manni amantittii weerara Vaayirasii koroonaa ittisuuf deeggarsa Birrii miiliyoona 3 laattetti.
Hawaasni gorsa ogeeyyii fayyaa hojiirra akka oolchus siinodoosichi dhaamera.Mattaagas Aayyallinyitu gabaase.
Finfinneetti bakki gurgurtaa fuduraa fi mudraa Jaanmeedaatti(Urufa Doobbii) akka dabarfamu murtaa'e.
Itti aanaan kantiibaa magaalaa Finfinnee Injiinar Taakkalaa Uumaan dhiphina naannoo gabaa fudraa fi mudraatti muul'aturratti caasaa nageenyaa waliin mari'ataniiru.
Iddoon gabichaa raabsaa fudraa fi mudraa waan ta'eef namni kan itti heddummaatuu fi dhiphaa ta'uu ibsaniiru.
Haaluma kanaan Wiixataa eegalee yeroodhaf bakki gabaa fudraa fi mudraa Urufa Doobbiitti darba.
Bakki gabaa duraanii akka mankuusaa qofaatti akka tajaajilus eerameera.
Urufni Doobbii dirree bal'aa waan ta'eef, sochii fi to'annoof mijataadha jedhameera.
Manneen Murtii Federaalaa guyyootii dabalataa 23f gariin cufamaniit turu.
Pireezedaantiin Mana Murtii Waliigalaa Federaalaa aadde Ma'aazaa Ashannaafiin akka beeksisanitti, sababii tamsa'ina Vaayirasii koroonaatin manneen murtii federaalaa Bitootessa 25,2012 eegalee guyyootii 23f gariin cufamanii kan turan ta'a.
Manni murtichaa kanaan duras Bitootessa 10 â€“ 24,2012tti guyyootii 15f murtee walfakkaataa dabarsuun isaa ni yaadatama.
Itiyoophiyaa fi Kooriyaan Kibbaa waliigaltee liqaa Doolaara miiliyoona 93 walii mallatteessan.
Liqaan kunis Baankii Alergii fi Fichisiisa Kooriyaarraa kan argamedha.
Liqaan argame kunis Birrii biiliyoona 3tti kan siqu ta'uu Ministeerri Maallaqaa FDRI beeksiseera.
Maallaqni argame ijaarsa daandii baasii saffisaa Finfinnee fi maanaajimantii misooma lafaatif kan ooludha.
Waliigaltichis sababii tamsa'ina Vaayirasii koroonaatin kopha kophaa; ministir deettaa Ministeera Maallaqaa Admaasuu Nabbabaa fi hoji raawwachiisaa olaanaa baankichaa Shiin De'oog Yoongin mallatteeffameera.
Piroojaktiin baasii saffisaa Doolaara miiliyoona 63 kan fudhatu yammuu ta'u, waggaa 5 keessatti ni xumuramaan eegama.
Piroojaktiin maanaajimantii misooma lafaammoo Doolaara miiliyoona 30 kan barbaadu yammuu ta'u, waggaa 6 keessatti xumuramaan eegama.
Qaamoleen addaddaa tamsa'ina Vaayirasii koroonaa ittisuuf gumaacha gochaa jiru.
Abbootiin qabeenyaa tamsa'ina Vaayirasii koroonaa ittisuuf Birrii 41,606,202 gumaachaniiru.
Gumaachichas Pireezedaantiin mootummaa nananoo Oromiyaa obbo Shimallis Abdiisaa fi bakka buutonni abbootii qabeenyaa walharkaa fuudhaniiru.
Hojii tola ooltummaa namoota miiliyoona 6 ol hirmaachiseen deeggarsi Birrii miiliyoona 46 olii, akkasumsas deeggarsi meeshaa Birrii miiliyoona 38 olitti tilmaamamus walitti qabamuu Koreen Tajaajila Lammummaa Oromiyaa beeksiseera.
Bulchiinsi magaalaa Finfinnee meeshaalee of ittisaa ogeeyyi fayyaatif ooluu fi meeshaalee qulqullinaaf oolan naannoo Oromiyaaf laate.
Meeshaaleen deeggarsaan laataman kanneen Birrii miiliyoona 15 kan baasan ta'uun ibsameera.
Deeggarsichas bakka bu'aan bulchiinsa magaalaa Finfinnee fi sadarkaa itti aanaa pireezidaantiitti hogganaan kilaastara hawaasummaa obbo Addisuu Araggaan walharkaa fuudhaniiru.
Bulchiinsi magaalaa Finfinnee naannoo Oromiyaa, Amaaraa fi naannoo Kibbaaf tokkoon tokkoon isaanitiif deeggarsa meeshaalee ittisa Vaayirasii koroonaa Birrii miiliyoona 15 laachuuf waadaa galuun isaa ni yaadatama.
Magaalaa Bishooftuutti hoteelli argamu; Hoteelli Toomii Intarnaashinaal kutaalee ciisichaa siree 42 qabu tursa addaatif gumaachhera.
Obbo Malaakuu Ababaawu ammoo Hoteela â€˜NOC' kan siree 16 qabu hojii walfakkaataaf gumaachaniiru.
Biiroon Qonnaa Oromiyaa lammiilee naannoo Somaalee irraa buqqaafamanii magaalaa Duukam jiraachaa jiraniif deeggarsa meeshaalee qulqullinaa Birrii kuma 200tti tilmaamamu laatera.
Dhaabbanni Mootummoota Gamtooman karoora weerara Vaayirasii koroonaa ittisuu dandeessisu ifoomse.
Weerarichi dhiibbaa diinagdee addunyaarratti qaqqabsiisuu danda'u ilaalchisuun karoora fuula 26 qopheessera.
Barreessaa olaanaan Dhaabbata Mootummoota Gamtoomanii Antooniyoo Guutereez vaayrasichi lubbuu namootaa dabarsuun ala, diinagdee addunyaatif miidhaa jiraachuu ibsaniiru.
Kanaaf ammoo biyyootaf imaammata waloo fi hammataatu isaan barbaachisa jedhaniiru.
Hawaasa vaayrasichaaf saaxilamaa ta'ee fi biyyoota hiyyeeyyidhaaf deeggarsi faaynaansii fi teeknikaa ni barbaachisa jedhaniiru.
Addunyaan tarkaanfii sirrii fudhachudhan, weerarichi miidhaa qaqqabsiisu qolachuun ni barbacahisaanis dhaamaniiru.
Diinagdeen biyyoota guddachaa jiranii akka dandamatu, murtoo sirrii dabarsuu fi deeggaruu, biyyoonnis qindoominaan hojjechuutu irra jiraata jedhan.
Waggaa 9ffaan dhagaan bu'uuraa Hidha Haaromsaa kaa'ame miidiyaaledhaan yaadatamee akka oolu murtaa'e.
Ministirri Ministeera Bishaan, Jallisii fi Inarjii Dooktar Injiinar Silashii Baqqalaan ibsa laataniin akka beeksisanitti, ayyaanni waggaa 9ffaa sababii Vaayirasii koroonaatin hin kabajamu.
Ijaarsi hidhichaa miira tokkummaa biyyaatin hojjetamaa jiraachuu ibsaniiru.
Hojjettoota hidhichaatif hordoffiin fayyaa taasifama jiraachuu beeksisaniiru.
Ijaarsi Hidha Haaromsaa dabaree lamaan hojjetamaa jiras jedhan.
Raawwiin ijaarsa hidhichaa waliigalaa %72.4 qaqqabuu ibsaniiru.
Sababii weerara Vaayirasii koroonaatin xiyyeeffannaa fi baajannisaa kan hin hir'anne ta'uus himaniiru Dooktar Injiinar Silashii Baqalaan.
Hojiin diippiloomaasii biyyoota yaa'a keessa jiranii fi qooda fudhattoota waliin taasifamu cimee kan itti fufu ta'uu himaniiru.
Guyyootii 100 itti aanan keessatti hojii guutinsa koonkiriitii hojjetamuun, dhuma waggichaatti guutinsi bishaanii ni eegalama jedhan.
Ummanni deeggarsa hidhichaaf taasisu cimsee akka itti fufus gaafataniiru.
Ministeerri Fayyaa FDRI Vaayirasii koroonaa ittisuuf, ogeeyyii tola ooltotaatif waamicha dhiyeesse.
Ministeerichi ogeeyyiin tola oolmadhaan vaayrasicha ittisuuf hojjechuu fedhan akka galmaa'an waamicha dhiyeessera.
Weerarri vaayrasichaa hammaachaa dhufnaan tola ooltonni kan barbaachisan ta'uu beeksiseera.
Haaluma kanaan;   Ogummaa fayyaatin ebbifamanii hojiitti kan hin seenne   Ogeeyyiin fayyaa dhaabbilee dhuunfaa keessa hojjetan   Ogeeyyiin fayyaa sooromaa fi sababii addaddaatin hojiirra hin jirre (tajajaila idileetif)   Barsiisonni dhaabbilee barnoota olaanoo  Barattoonni ogummaa fayyaa(mootummaa fi dhuunfaa) waamicha dhiyaaten hammatamaniiru.
Mootummaan naannoo Gaambeellaa Vaayirasii koroonaa ittisuuf murteewwan addaddaa dabarse.
Geejibni ummataa jajjabaa fi jiddugaleessaa magaalaa Gaambeellatii ba'uu fi seenu har'aa eegalee guyyootii 14f akka dhaabbatu ibsame.
Geejibni ummataa aanaa fi godinaalee walqunnamsiisan dandeettii fe'umsa isaanii walakkaadhan hir'isanii tajaajila akka laatan murtaa'era.
Baajaajii, miinibaasii fi geejibni magaalaa kamuu har'aa keessaa guyyootii 14f ittifameera.
Mootar saaykiloonni kamuu isa oofun ala nama dabalataa fe'uun dhoorkameera.
Manneen dhiichisaa, manneen jimaa fi shiishaa guutumaa guututti akka cufaman murtaa'era.
Waajjiraaleen mootummaa lakkoofsa hojjettootaa akka hir'isan, sooroma kan ga'an, haawwan hoosisanii fi ulfi manaa akka hojjetan murtaa'era.
Baqattoonni ummataan walitti makamanii kan jiraatan waan ta'eef, mootummaan federaalaa murtee furmaataa akka laatu ibsameera.
Lammiilee biyyoota alaa hojii daandiirratti bobba'an ilaalchisuun mootummaa federaalaa waliin murtee fi kallattiin ni kaa'ama.
Daldaltoota daballii gatii hin malle taasisanii fi meeshaalee dhoksanirratti tarkaanfiin fudhatamu kan itti fufu ta'uunis ibsameera.
Inistiitiyuutiin Qorannaa Armaawar Haansanii fi Wiiruun Qorannaa Fayyaa Beelladootaa Itiyoophiyaa tajaajila qorannaa laabraatoorii Vaayirasii koroonaa laachuu eegalan.
Dhaabbileen lamaan maashinoota qorannaa RT-PCR jedhaman lama lamaan; waliigalaan maashinoota afuriin tajaajilicha laachuu eegalaniiru.
Maashinoota kanneeninis guyyaatti namoota 400 qorachuun ni danda'ama jedhameera.
Leenjiin ogeeyyii laabraatoorii fi meeshaalee qorannoof barbaachisan Inistiitiyuutii Fayyaa Hawaasaa Itiyoophiyaatin dhiyaatu.
Hojiin qorannaa laaboraatoorii kunis daayreektoreetii Ijaarsa Dandeettii Laaboraatoorii Biyyoolessaatin hogganamaa jira.
Muummee ministiraa Dooktar Abiy Ahimad preezdaantii Afrikaa Kibbaa Siriil Raamaafoosaa waliin mari'atan.
Waajjirri Muummee Ministiraa akka beeksisetti Dooktar Abiy preezdaanticha waliin bilbilaan mari'ataniiru.
Turmaata isaanii bilbilaatin weerara Vaayirasii koroonaa qindoominaan ittisuurratti mari'ataniiru.
Weerarri vaayrasichaa dhiibbaa diinagdee uumuu malu dandamachuuf tumsi akka barbaachisus mari'ataniiru.
Sanaafis tumsi biyyoota Garee 20, Baankii Addunyaa fi Dhaabbata Maallaqaa Addunyaa kan barbaachisu ta'uu ibsaniiru.
Itiyoophiyaatti qorannoo laaboraatooritiin namni dabalataa tokko Vaayirasii koroonaatin qabamuun mirkanaa'era.
Waliigalaan namoonni Vaayirasichaan qabaman 26 ga'aniiru.Namni Vaayirasichaan qabamuun isaa mirkanaa'e lammii Itiyoophiyaa nama umrii waggaa 42ti.
Namichis Bitootessa 09,2012 Awustiraaliyaarraa gara biyyaa kan gale ta'u Ministeerri Fayyaa FDRI beeksiseera.
Ministeerichi namichi Bitooteessa 10, 2012 gara magaalaa Dirree Dawaatti imaluusaa beeksiseera.
Mallattoon dhibee Vaayirasii koroonaa irratti muul'ateen, tursa addaatti qorannaan taasifamaafii tureera.
Namichaaf tursa addaa magaalaa Dirree Dawaatti hordoffiin taasifamaafii jira.
Vaayirasii koroonaa ni ittisna, ijaarsa Hidha Haaromsaa eegalle ni xumurra jedhan muummee ministiraa Dooktar Abiy Ahimad.
Dooktar Abiy ergaa isaanitiin waggaa 9ffaa ijaarsi hidhichaa itti eegalame yeroo kabajaa jirrutti, qormaanni nu mudateera jedhan.
Amma ammaatti namoonni Vaayirasichaan qabaman 26 ga'uu yaadachiisanii, vaayrasichi nananoleettis babal'achaa dhufuu ibsaniiru.
Torbeewwan itti aananitti ammoo lakkoofsi namoota Vaayirasii koroonaatin qabamanii dabaluu akka maluu fi tarii duuti kanaan dura sababii vaayrasichaatin Itiyoophiyaatti hin mudannes mudachuu mala jedhan.
Naannolee qonnaan bulaa fi horsiisee bulaan jiraatu akka hin seenne of eeggannaa fi dirmannaan barbaachisaa ta'uu eeraniiru.
Mootummaan tamsa'ina vaayrasichaa ittisuuf murteewwan jajjaboo fudhateera kan jedhan muummee ministiraa, ummanni ammas vaayrasicharraa of eeggannaa akka taasisu waamicha dhiyeessaniiru.
Hidhi Haaromsaa Ganna dhufu guutinsa bishaanii ni eegala.
Kanaaf gama tokkoon weerara Vaayirasii koroonaa ittisaa, gama birootin ammoo qalbiin keenya ijaarsa Hidha Haaromsaarra yaa ta'u jedhaniiru.
Deeggarsi hidhichaaf taasifamu karaa ergaa gabaabaa 8100 A akka itti fufus waamicha dhiyeessaniiru.
Itiyoophiyaan Ji'ootarmaala Tullu Mooyyee waliin waliigaltee bittaa anniisaa Doolaara miiliyoona 800 mallatteessite.
Waliigalticha Humni Elektiriikaa Itiyoophiyaa fi dhaabbanni Faransaay Meeriidiyam Invastimant walii mallatteessaniiru.
Waliigaltichi humna elektiriikaa hurkaa ijaaruun maddisiisee gurguruu kan dandeessisudha.
Waliigaltichas hoji raawwachiisaa olaanaan Humna Elektiriikaa Itiyoophiyaa Injiinar Ashabbir Baalchaa, ministirri Ministeera Bishaan, Jallisii fi Inarjii Dooktar Injiinar Silashii Baqqalaa, ministirri Ministeera Maallaqaa obbo Ahimad Shidee, hoji gaggeessaan Meeriidiyam Invastimantii fi dura taa'aan Piroojaktii Tullu Mooyyee Maatiiw Piilarii fi bakka bu'aan Korpheettii mallatteessaniiru.
Tullu Mooyyeen elektiriika meeggaa waalii 150 maddisiisuu kan danda'u yammuu ta'u, marsaa lamaan hojjetama.
Baankiin Addunyaa Itiyoophiyaatti weerara Vaayirasii koroonaa ittisuuf deeggarsa Doolaara miiliyoona 82 laate.
Deeggarsichi vaayrasicharraa dandamachuuf carraaqqii taasifamu tumsuuf oola.
Dabalataan maallaqichi dawaa fi meeshaalee fayyaa, wiirtulee tursa addaa fi yaalaa, wiirtulee ragaa fi waamicha bilbilaa tumsuuf oola.
Daayreektaroonni boordii baankichaa deeggarsa yeroo ariifachiisaa raggaasiseen Itiyoophiyaa dabalatee, Hindiif Doolaara biiliyoona 1, Paakistaanif Doolaara miiliyoona 200 fi biyyoota birootif laatera.
Bulchiinsa magaalaa Asallaatti biifaan keemikaala farra ilbiisota dhibee qaqqabsiisanii raawwatame.
Bulchiinsi magaalichaa Vaayirasii koroonaa ittisuuf biifaa keemikaalichaa har'a ganama raawwateera.
Kantiibaan magaalaa Asallaa obbo Gabree Urgeessoon jiraattonni magaalichaa Vaayirasii koroonaarraa akka of eegan, qajeelfamootaa fi gorsa ogeeyyiin fayyaa fi mootummaan laatu akka hordofan dhaamaniiru.
Keemikaalichi daandii asfaaltii guddicha magaalaa Asallaa qaxxaamuree darbuu fi daandii Nadhii Gammadaatii hanga addabaaba'ii Siinqeetti biifameera.
Magaalaa Finfinnee, Adaamaa, Harar, Dirree Dawaattis biifaan keemikaalaa walfakkaataan raawwatamuun ni yaadatama.
Jamaal Gandootu gabaase.
Kaffaltoonni gibiraa sirna kaffaltii elektirooniiksiin tajaajilamuu akka itti fufan waamichi dhiyaate.
Ministeerri Galiiwwanii akka beeksisetti, torbeewwan lamaan darban kaffaltoonni gibiraa 6,592 sirna kaffaltii elektirooniiksiin gibira isaanii beeksisaniiru.
Ministirri ministeerichaa obbo Laaqaa Ayyaaleew hojimaatichi tamsa'ina Vaayirasii koroonaa ittisuun ala, baasii fi yeroo kaffaltoota gibiraa qusachuudhan sirna gibiraa ni ammayyeessa jedhaniiru.
Kaffaltoonni 1,685 sirnichaan gibira isaanii kan kaffalan yammuu ta'u, kanaanis Birrii 738,416,756 walitti qabameera.
Muummee ministiraa Dooktar Abiy Ahimad preezdaantii Mana Maree Gamtaa Awurooppaa Chaarlis Miisheel waliin dhimma Vaayirasii koroonaarratti mari'atan.
Miidhaa weerarri vaayrasichaa Afrikaatti qaqqabsiisuu malu ittisuuf Gamtaa Awurooppaa waliin haala hojjechuun danda'amurratti mari'ataniiru.
Dooktar Abiy Manni Maree Gamtaa Awurooppaa fi Koomiishiniin Gamtaa Awurooppaa Afrikaaf deeggarsa laachuuf qophii ta'uu isaanitiif galateeffataniiru.
Ministeerri Galiiwwanii meeshaalee ittisa weerara Vaayirasii koroonaa Birrii miiliyoona 14 olii gumaache.
Ministeerichi dhaabbilee waamamoo isa jala jiran waliini gumaachicha kan laate.
Deeggarsichas garee ittisa vaayrasichaa sadarkaa federaalaa fi Finfinneetti ijaarrameef laatera.
Deeggarsi akaakudhaan laatame Birrii miiliyoona 12 olitti kan tilmaamamudha.
Magaalaa Finfinneetif meeshaalee bu'uuraa fi nyaataa Birrii miiliyoona 7 olii gumaachera.
Garee ittisa vaayrasichaa sadarkaa federaalatiin hundaa'ef ammoo Birrii miiliyoona 2 fi oomishaalee nyaataa Birrii miiliyoona 4 olii laatera.
Ministirri Ministeera Dhimma Alaa FDRI obbo Gadduu Aandaargaachaw ministira Ministeera Tumsa Misoomaa Deenmaark Raasmas Prahin waliin bilbilaan mari'atan.
Turmaata isaanitiin dhimmoota biyyoonni isaanii tumsaan waliin hojjetanii fi wantoota addaddaarratti mari'ataniiru.
Obbo Gadduun Deenmaarkitti namoota Vaayirasii koroonaatin lubbuu isaanii dhabaniin gadda itti dhaga'ame ibsaniiru.
Weerara vaayrasichaa ittisuu fi to'achuuf tumsaa fi hojiin qindoomina biyyoota addunyaa murteessaa ta'uusaa qondaaltonni lamaan mari'ataniiru.
Vaayirasii koroonaa ittisuuf sadarkaa federaalaa fi naannootti qindoominaan socho'aa jiraachuu, Baha Afrikaattis Mootummoonni Misoomaa Baha Afrikaa qindoominaan hojjechaa jiraachuu obbo Gadduu Aandaargaachaw ibsaniiru.
Deenmaark weerara awwaannisaa ittisuuf deeggarsa karaa Dhaabbata Nyaataa fi Qonna Addunyaatin taasisteefis galateeffataniiru.
Biyyattiin weerara Vaayirasii koroonaa ittisuuf biyyoota Afrikaa waliin qindoominaan kan hojjettu ta'uu ministirri Ministeera Tumsa Misoomaa Deenmaark Raasmas Prahin ibsaniiru.
Hidhi Haaromsaa Ityophiyaanotaaf mallattoo olaantummaa ilaalchaa fi gochaati jedhan Pireezedaantiin FDRI Saahilawarq Zawdeen.
Har'a Bitootessa 24 waggaa 9ffaa ijaarsi Hidha Haaromsaa itti jalqabame yaadachaa jirras jedhaniiru.
Ijaarsi hidhichaa mallattoo olaantummaa yaadaa fi gochaatis jedhaniiru Pireezedaanti Sahilawarq Zawdeen ibsa isaanitiin.
Piroojaktichi hiyyummaa barootaf nurra tuulame cabsuuf gaabbii hojiirra ooles jedhan.
Ijaarsi hidhichaa tumsaa fi waldhageettiin injifannoo Adawaa kan itti daballeen ibsan.
Ijaarsi Hidha Haaromsaa xumuramee gammachuu injifannoo akka dhandhamannu gumaachaa fi deeggarsa itti yaa fufnuunis dhaamaniiru.
Weerara Vaayirasii koroonaa ittisuuf hojjechaa, hidhichaaf deeggarsaa fi tumsa itti yaa fufnuun waamicha dhiyeessaniiru.
Mootummaan naannoo Oromiyaa sababii tamsa'ina Vaayirasii koroonaatin daballiin gatii hin malle akka hin taasifamnee fi hanqinni dhiyeessii oomishaalee qonnaa akka hin mudanne hojjechaa jiraachuu beeksise.
Hanga ammaattis dhaabbilee daldalaa daballii gatii hin malle taasisan 3,112 irratti tarkaanfin fudhatameera.
Koreen taask foorsii qindoomina seekteroota gabaa, waldaa hojii gamtaa, poolisii fi mana hojii abbaa alangaatin hundaa'e tarkaanfii hanga ammaatti fudhateen dhaabbilee 2,650f of eeggannoo kan kenne yoo ta'u, daldaltoonni 131 yakka gabaa keessatti uumaniin shakkamanii akka seeratti dhiyaatan godhamuu Biiroon Dhimmoota Koominikeeshinii Mootummaa Naannoo Oromiyaa beeksiseera.
Dhaabbilee daldalaa babali'na vayirasiif saaxilamoo ta'an irrattis tarkaanfii fudhatameen, manneen puulii/karambullaa 552, manneen shubbisa halkanii 101, manneen dhugaatii 170, manneen Jimaa fi shiishaa 338, manneen fiilmii 11, waliigalatti dhaabbileen 1,172 cufamaniiru.
Biiron Qonnaa Oromiyaatis daballiin gatii hin malle oomishaalee nyaataarratti akka hin taasifamnee fi hanqinni dhiyeessii akka hin mudanne oomisha qonnaa bifa qindaa'en gabaadhaf dhiyeessuuf hojjechaa jiraachuu ibseera.
Eejansiin Dhiyeessii Dawaa Itiyoophiyaa meeshaalee qorannaa ho'ina qaamaa mootummaa Chaayinaarraa deeggarsaan argaman naannolee fi bulchiinsota magaaladhaaf raabsuu eegaluusaa beeksise.
Meeshaaleen kaleessaa eegalee raabsamaa jiran meeshaa qorannaa ho'na qaamaa, galteewwan yaalaa, haguuggii funyaanii fi afaanii, uffatoota ittisaa ogeeyyiin yaalaa kaawwatan ta'uu eejansichi beeksiseera.
Meeshaaleen kanneen tursa yaala Vaayirasii koroonaa nananolee fi bulchiinsota magaalaatti hundaa'aniif raabsamaa jira.
Abbaan Alangee Waliigalaa Federaalaa sirreeffamtoota 1,559f dhiifamni taasifamuu beeksise.
Haati Alangee Waliigalaa Federaalaa aadde Adaanach Abeebeen akka beeksisanitti, sirreeffamtoonni har'a dabalataan dhiifamaan akka gadhiifaman murtaa'e, buufataalee poolisii kan turan, manneen sirreessaatti ragaan isaanii murteef yeroon qindaa'ee kan hin dhiyaannedha.
Hojiilee ariifachiisaa turaniin dhimma dhiifamaa sirreeffamtoota kanneenii, kanaan dura dhimma namoota dhiifamaan gadhiifaman waliin ilaalun hin danda'amne ture jedhan.
Boordiin Dhiifamaa dhimma isaanii qulqulleessee, preezdaantii riippabliikichaatin raggaasisuudhan murtee dhiifamaa laatame jedhan aadde Adaanach.
Namoota dhiifamni godhameef keessaa 1,511 dhiira yoo ta'an, 48 ammoo dubartoota.
Abbaan Alangee Waliigalaa Federaalaa sababii weerara Vaayirasii koroonaatin sirreeffamtoota 4,011f dhiifama gochuusaa yaadachiisaniiru.
Dhaabbilee daldalaa daballii gatii hin malle taasisan 15,000 ol irratti tarkaanfin fudhatameera.
Dhaabbileen 424 ammoo to'annaa jala oolanii qorannaan irratti tasaifamaa jira.
Weerara Vaayirasii koroonaa ittisuuf hojiin tursa addaa fi meeshaalee yaalaa guutuu hojjetamaa akka jiru kan himan aadde Adaanach, tursoonni addaa namoota kuma 80 ol keessummeessuu danda'an 180 qophaa'aniiru jedhan.
Ijaarsa Hidha Haaromsaa weerara Vaayirasii koroonaatin ala wanti gufachiisu tokkollee hin jiru jedhame.
Waggaa 9ffaan dhagaan bu'uuraa Hidha Haaromsaa itti kaa'ame mariidhan kabajameera.
Ministirri Ministeera Bishaan, Jallisii fi Inarjii FDRI Dooktar Injiinar Silashii Baqqalaan ijaarsi hidhichaa dhiibbaa biyyoota alaatinis ta'e, rakkoo keessoo kamiitinuu hin harkifatu, hin gufatu jedhaniiru.
Adoolessa dhuftu bishaan meetriik kiyuubii biiliyoona 4.9 qabuuf hojjetamaa jiras jedhan.
Karoora kana milkeessuuf hawaasni weerara Vaayirasii koroonaarraa of eeguun, hirmaannaa isaa cimsuu qabaanis dhaamaniiru.
Hoji raawwachiisaa olaanaan Tajaajila Humna Elektiriikaa Itiyoophiyaa Injiinar Ashabbir Baalchaan yeroo jedhametti bishaan guutuun yoo hin danda'amin, anniisaa waggaa tokkotti maddurraa Itiyoophiyaan galii Yuuroo biiliyoona 1 kan dhabdu ta'uu ibsaniiru.
Raawwiin hojii siiviil injiinariingii %86, elektiroo meekaanikaalli %44, raawwiin waliigalaa ammoo %72.4 irra ga'uu hoji gaggeessaa olaanaan Piroojaktichaa Injiinar Kiflee Horroon ibsaniiru.
Itti gaafatamtuun Waajjira Qindeessaa Hirmaannaa Ummataa Ijaarsa Hidha Haaromsaa Biyyoolessaa aadde Roomaan G/sillaaseen baatiiwwan 8n darbanitti Birrii miiliyoonni 405.9 gurgurtaa boondii fi kennaadhan argamuu eeraniiru.
Waliigalaan biyya keessaa fi alaa galii Birrii biiliyoonni 13.4 argameera.
Dhaabbileen amantaa sirnoonni manneen amantaatti gaggeeffamu akka dhaabbatu taasisuu isaanii, itti aanaan kantiibaa magaalaa Finfinnee Injiinar Taakkalaa Uumaan galateeffatan.
Dabalataan galmootaa fi iddoowwan qaban weeraricha ittisuuf mootummaan akka itti tajajailamu eeyyamuu isaanitiif Injiinar Taakkalaan galateeffataniiru.
Itti aanaan kantiibichaa abbootii amantaa waliin mari'ataniiru.
Vaayrasicha ittisuuf hawaasnii fi hordoftoonni amantaalee mana isaanitii kadhannaa akka taasisan, hojii hojjetan akka cimsan gaafataniiru.
Abbootiin amantaa kanneen yeroo itti aanutti sirna kadhannaa Waaqaa waloo kan labsan ta'uu fi mootummaan akka isaan cinaa dhaabbatu gaafataniiru.
Hordoftoonni amantaalee manneen isaanii taa'anii tajaajila amantaa akka hordofan gaafatameera.
Booru Jimaataa eegalee solaata Jum'aa dabalatee sirnoonni amantaa Addiis TVn kan darban ta'a.
Abbootiin qabeenyaa ittisa Vaayirasii koroonaatif naannoo Oromiyaatif deeggarsa meeshaalee ittisaa, yaalaa fi maallaqaa Birrii miiliyoona 31 ol arjooman.
Gumaachi kunis Waajjira Preezdaantiitti bakka Pireezedaantiin mootummaa naannoo Oromiyaa obbo Shimallis Abdiisaan argamanitti taasifameera.
Haaluma kanaan; Dooktar Araggaa Yirdaaw garee Elfooraarraa Birrii miiliyoona 5, Obbo Balaaynah Kindee Birrii miiliyoona 3 , Obbo Daanyee Dhaabaa Birrii miiliyoona 1 fi konkolaataa 3, Obbo Abarraa Maammoo Sheer Itiyoophiyaarraa Birrii 500,000 , Biiroon Barnootaa Oromiyaa Birrii miiliyoona 1 , Obbo Jarman Amantee Birrii 500,000 , Dooktar Hasan Mahaammad Birrii 300,000 , Teeknoo Staayil afata 200 , Obbo Saabir Argaaw Birrii miiliyoona 1 , Dabuub Indastiriyaal Birrii 300,000 , Nifaas Silk Birrii miiliyoona 1 waadaa gale , Obbo Geetuu Birrii miiliiyoona 1 , Daamoot Indastiriyaal Birrii miiliyoona 1 , Obbo Yamirruu Birrii miiliyoona 1 , Riizoortii Kurriftuu Birrii miiliyoona 1 , Waarkaa Treediing Birrii 500,000 , Alfooz Birrii 300,000 , Beekaas Keemikaals Birrii 500,000 , Habariin Koonistiraakshin Birrii 500,000 , Huutamaa Koonistiraakshin Birrii 500,000 arjiimuu isaanii Biiroo Dhimmoota Koominikeeshinii Mootummaa Naannoo Oromiyaarraa odeeffanneerra.
Bulchiinsi magaalaa Shaashamannee dhaabbilee qajeelfama Vaayirasii koroonaa ittisuuf ba'e darban adabuu beeksise.
Dhaabbilee qajeelfama kana darban kanneen akka, manneen Shishaa, shubbisa galgalaa fi mana Jimaa 565 irratti tarkaanfii fudhachuu bulchiinsi magaalichaa Faanaa Broodkaastiing Koorporeetiif himeera.
Dabalataan bulchiinsi magaalichaa iddoolee ummata vaayrasichaaf saaxiluu danda'an Manneen Puulii, Filmii fi DSTV 124 cufuu isaa ibseera.
Akkasumas daldaltoota oomisha dhoksanii fi Faarmaasiiwwan qajeelfama darban 67 fi manneen Hoofcoo 10 saamsamuun ibsameera.
Magaalichaatti sababa weerara Vaayirasii koroonaan sochii daangeeffameef jiraattoonni harka qaleeyyii fi humna hin qabne akka hin miidhamneef deeggarsa gochuuf hojjetamaa jiraachuu ibsameera.
Hanga ammaattis namoota rakkatan 511f deeggarsi kan taasifamee yoo ta'u, namoota 110n itti fufiinsaan deegaruuf adda foo'amaniiru jedhame.
Magaalichaatti koreen Vaayirasii koroonaan ittisuuf hundaa'e hojiilee hedduu hojjechaa jiraachuus ibsameera.
Oduu walfakkaatuun bulchiinsi magaalichaa Vaayirasii koroonaan ittisuuf daandiiwwan gurguddoo irratti keemikaala biifera jedhame.
Bulchiinsi magaalichaa tatamsa'ina weerara Vaayirasii koroonaa ittisuuf labsii mootummaan naannoo fi biyyaaleessa baase hojiirra oolchaa kan jiru yoo ta'u, giddugala gabaa fi bakka namoonni itti heddummatu cufamuu isaa beeksiseera.
Oduu biroon Miseensonni Qajeelcha Poolisii magaalichaa Vaayirasii Koroonaa ittisuuf mindaa isaanii ji'aa irraa harka 10 gumaachaniiru.
Walumaagalatti miseensonni poolisii aanaa sadii qarshii kuma 100 fi kuma 3 ol gumaachaniiru.
Magaalichaatti sochiiwwan geejjibaa erga daanga'ee as kanneen seeraan ala socho'an Mootaroonni 200, baajaajiiwwan 50 fi taaksii fi konkolaataan geejjiba ummataa 8 , akkasumas gaariin 15 adabamaniiru  Getaachaw Mul'ataatu gabaase.
Manni Maree Ministirootaa yaa'ii idilee 81ffaa har'a viidiyoo konfaransiin gaggeesseen dhimmoota lamarratti murtee dabarse.
Manni marichaa wixinee labsii Traanizaakshinii elektirooniksii dhiyaate irratti mari'achuun wantoonni sirreeffamuu qaban erga sirreeffamanii booda Mana Maree Bakka Bu'oota Ummataaf dhiyaatee akka ragga'u sagalee guutuun murteessera.
Akkasumas Manni marichaa wixinee labsii Hoospitaala Eekkaa Kotabee hundeessuuf Ministeera Fayyaan dhiyaaterratti gadi fageenyaan erga mari'atee boodaa labsichi Gaazeexaa Nagaariitiin maxxanfamee hojiirra akka oolu sagaalee guutuun murteessuu isaa ragaan Waajjira Muummee Ministiraarraa argame ni muul'isa.
Manni Maree Ministirootaa torbeewwan darban keessa COVID-19 ilaalchisee hubannoo uumuu, deeggarsa walitti qabuu fi dhaabbilee fayyaa qopheessuuf hojii hedduu hojjetaa akka turan ibsameera.
Yeroo yaaddessaa kanatti ministiroonni kunneen itti gaafatamummaa isaanii ga'umsaa ba'aa jiraachuu Muummeen Ministiraa FDRI Abiy Ahimad ibsaniiru.
Walga'ii har'a viidiyoo konfaransiin gaggeeffameen dambii wixinee Ministeerri Fayyaa Hospitaalli Eekkaa Kotobee tajaajila kennu fooyyessuu fi tajaajiloota fayyaa sammuu fi qaamaa haala fooyyee qabuun laachuu akka danda'uuf dhiyaate ragga'uu Muummeen Ministiraa FDRI Abiy Ahimad Fuula Feesbuukii isaaniin ibsaniiru.
Sirna kunuunsa fayyaa ga'umsa qabuu fi guutuu ta'e diriirsuuf kutannoon ni hojjetama jedhan.
Magaalaa Finfinneetti sababa weerara Vaayirasii koroonaan hanqinni dhiyeessii oomishaalee akka hin mudanneef hojjetamaa jiraachuu itti aanaan Kaantibaan magaalichaa Injiinar Taakkalaa Uumaan ibsaniiru.
Bulchiinsa magaalichaatti sababa weerara COVID -19 hanqinni dhiyeessii oomishaalee akka hin mudanneef Birrii miiliyoona dhibba 6 ramadamuun shamattootaaf oomishaaleen dhiyaachaa jiraachuu Injiinar Taakkalaan ibsaniiru.
Magaalichaatti erga Vaayirasiin koroonaa muul'atee hojiin meeshaalee qulqullinaa dhiyeessuu , iddoo tursiisa addaa qopheessuu, to'annoo daldaltoota seeraan alaa, hojiin deeggarsa walitti qabuu fi qophiin ittisaa bal'inaan hojjetamaa turuu isaa ibsameera.
Hanqinni dhiyeessii akka hin mudanne hojiin gabaa tasgabbeessuu xiyyeeffannoon hojjetamaa jiraachuu Injiinar Taakkalaan ibsaniiru.
Injiinar Taakkalaan kuduraa fi muduraa dabalatee oomishaaleen garaagaraa Birrii miiliyoona dhibba 6n bitamuun suuqii shamattoota 800 keessatti kuufamuu isaa himaniiru.
Haalli yoo hammaate lammiilee jireenya gadi aanaa keessa jiraatanii fi hojii daldalaa xixiqqoorratti bobba'aniif deeggarsa taasisuuf qoratamaa jiraachuus Injiinar Taakkalaan ibsaniiru.
Waamicha taasifameen guyyaa muraasa keessatti Birrii miiliyoonni dhibbi 2 ol deeggarsarraa argamuu ragaan Waajjira Kaantibaa magaalaa Finfinneerraa argamae ni muul'isa.
Itiyoophiyaatti sa'aatii 24 darbanitti namoota qorannoon laaboraatoorii taasifameef 89 keessaa namoonni 3 Vaayirasii koroonaan qabamuu isaanii ibsame.
Namoonni sadanuu kanneen alaa dhufanii fi jiraattoota magaalaa Finfinnee ta'uu isaanii Ministirri Ministeera Fayyaa Dooktar Liyaa Taaddasaan ibsaniiru.
Inni tokko nama umrii waggaa 29 Bitootessa 10, 2012 Dubaayirraa kan dhufe yoo ta'u, namoota dhibichaan qabaman waliin tuttuqaa nama qabuudha jedhame.
Inni 2ffaan ammoo nama umrii waggaa 34 Bitootessa 23, 2012 Dubaayirraa dhufuun iddoo tursiisa addaa keessa kan ture yoo ta'u, namoota dhibichaan qabaman waliin tuttuqaa qabaachuun isaa mirkanaa'eera.
Isheen 3ffaan dubartii umuriin ishee waggaa 35 taate Bitootessa 25, 2012 Swiidinirraa dhufuun iddoo tursiisaa addaa keessa kan turte ta'uu ishee Dooktar Liyaan ibsaniiru.
Waliigala Itiyoophiyaatti hanga guyyaa har'aatti namoonni Vaayirasii koroonaan qabaman 38 ga'uu isaaniiruu Dooktar Liyaan himaniiru.
Dabalataan Finfinnee fi Adaamaatti namoota 641f qorannoon taasifamaafii jiru keessaa namoonni 510 bilisa ta'uun isaanii mirkanaa'era jedhan.
Maanguddoo umrii waggaa 85 guyyaa har'aa dhibichaarraa fayyuun isaa mirkanaa'e dabalatee Itiyoophiyaatti namoonni 4 dhibicharraa fayyaniiru jedhame.
Itiyoophiyaatti namoonni dabalataa 5 Vaayirasii koroonaatin qabamuun isaanii mirkanaa'e.
Sa'aa 24 darbetti qorannaa laaboraatoorii samuudaa namoota 59f hojjetameen, namoonni dabalataa 5 Vaayirasichaan qabamuun mirkanaa'era.
Haaluma kanaan lakkoofsi namoota Vaayirasichaan qabamanii 43 qaqqabuusaa Inistiitiyuutiin Fayyaa Hawaasaa Itiyoophiyaa beeksiseera Namoonni 3 lammii Itiyoophiyaa  jiraattoota  magaalaa Finfinnee yoo ta'an,tokko lammii Eertiraa tokko  ammoo lammii Liibiyaa ta'uu ibsameera.
Tuurk weerara Vaayirasii koroonaa ittisuuf dargaggootarra daangaa saa'aatii keessetti.
Tarkaanfiin fudhatame kun biyyattiitti weerara vaayrasichaa ittisuuf ta'uun himameera.
Pireezedaantiin Tuurk Rasip Xayib Erdoohaan tarkaanfichi kan fudhatame dargaggoota umrii waggaa 20 gadi jiranirrattidha jedhaniiru.
Tarkaanfichi kaleessa galgalarraa eegalee hojiirra olaa jira.
Preezdaantichi ibsa laataniin daangaa magaalota 31 cufuuf murteessuus himaniiru.Istaanbuulii fi Ankaaraa dabalatee guyyoota 15f konkolaataas ta'e namoonni ba'uu fi galuu akka hin dandeenye daangichaan akka cufan himaniiru.
Tuurkitti namoonni Vaayirasichaan du'an 425 yoo ta'an, namoonni kumni 20 ol ta'an vaayrasichaaf saaxilamuu Ministeerri Fayyaa Tuurk beeksiseera.
Tuurkitti namoonni umriin isaanii waggaa 65 ol ta'anii fi dhibee biroo qaban manaa akka hin baanes dhoorkamuun ni yaadatama.
Magaalaa Finfinneetti sochiin idilee hin dhaabbatu jedhame.
Itti aanaan kantiibaa magaalaa Finfinnee Injiinar Taakkalaa Uumaan tamsa'ina Vaayirasii koroonaa fi hojiilee ittisaa hojjetamaa jiranirratti ibsa laataniiru.
Itti aanaan kantiibichaa sababii Vaayirasii koroonaatin sochiirratti qoqqobbiin kan hin kaa'amne ta'uu ibsaniiru.
Sochiin magaalichaa osoo daangeffamee rakkoon hawaasummaa fi diinagdee cimaan mudachuu malas jedhaniiru.
Kanarraa kan ka'e sochiirratti ittisa kaa'uf hin yaadamne jedhaniiru.
Yaata'uutii namni kamuu tamsa'ina vaayrasichaarraa akka of eeguu fi qajeelfamoota ogeeyyiin fayyaa fi mootummaan laatan hojiirra akka oolchan dhaamaniiru.
Gumiin Dhaabbilee Amantaa Oromiyaa kadhataa fi soomanaan uumaa araarfachuu fi dhibee Vaayirasii koroonaa dandamachuuf ummataaf waamicha dabarsan.
Abbootiin amantaa Waldaa Ortodooksii, Islaamaa fi Prooteestaantii ibsa miidiyaaf kennaniin, waltaanee yoo kadhanne uumaan balaa dhibeen Vaayirasii koronaa addunyaarratti aggaame jalaa nu baraara jechuun ergaa dabarsaniiru.
Abboottan amantaa kunneen waliif araara gochuu, dhiifama lallabuu fi waan qabnuun walbira dhaabbannee yeroo rakkoo kana darbuu qabna jedhan.
Murtii ittisaa fi to'annoo dhibee Vaayirasii koroonaa akka mootummaatti darbuu fi gorsa ogeeyyii fayyaa sirnaan hordofuun hojiirra oolchuun barbaachisaa ta'uu cimsanii akeekkachiisaniiru.
Vaayrasichi biyyoota diinagdeen guddatanis ta'e, humnaa fi beekumsaan gahumsa qabu jedhamanii ilaalaman hunda dadhabsiisaa fi yaaddessaa kan jiru waan ta'eef, ummanni dagannaa fi maal dhibdee dhiisuun of eeggannoo akka godhu dhaamaniiru.
Odeeffannoo dabalataa BDhKMNOMagaalaa Finfinneetti weerara Vaayirasii koroonaa ittisuuf Taaksiiwwan hamma fe'iinsa isaanii walakkaan akka hir'isan murtaa'uu ibsame.
Murteen kun tuttuqaa fi walitti dhiyeenya tajaajilamtootaa hir'suun qajeelfama fageenya ofii eeggachuu hojiirra oolchuuf kan murtaa'edha jedhame.
Sababa kanaan imaltoonni kaffaltii dachaa akka kaffalan murtaa'uu isaa bulchiinsi magaalaa Finfinnee beeksiseera.
Awutoobisoonni Anbassaa fi Shaggar ammoo daballii tokko malee imaltoota 30 qofa akka fe'an murtaa'eera jedhame.
Murteen kun guyyaa booruu eegalee hojiirra kan oolu yoo ta'u, dhimmicha ilaalchisee ibsi dabalataa kan kennamu ta' a jedhameera.
Pireezedaantiin mootummaa naannoo Oromiyaa Obbo Shimallis Abdiisaan lammiilee Itoophiyaa dhibee koroonaan lubbuun isaanii darbeef gadda itti dhaga'ame ibsan.
Hanga har'aatti qorannoo taasifameen namoota 43 dhibichaan qabaman keessaa lammiileen Itiyoophiyaa lama lubbuun darbuu isaaniif mootummaa naannoo Oromiyaatti gaddi guddaan itti dhaga'amuu isaa ibsaniiru.
Pireezedaanti Shimallis Maatii, firoottaanii fi ummata Itiyoophiyaa maraaf jajjabina hawwaniiru.
Qajeelfama fi murtee tatamsa'ina Vaayirasii koroonaa ittisuuf ba'e, akkasumas gorsa ogeeyyii fayyaa hunda hojiirra oolchuudhaan tatamsa'ina vaayrasicha to'achuuf hawaasni hundi ga'ee isaa ba'uu akka qabu waamicha dhiyeessaniiru.
Muummeen Ministiraa Ingiliiz Booriis Joonsan erga Vaayirasii koroonaan qabamanii guyyoota 10 booda Hospitaala galan.
Dubbii himaan isaanii akka jedhetti, Joonsan gorsa ogeessa fayyaan qorannoo dabalataaf Hospitaala galuu isaanii ibsaniiru.
Booriis Joonsan Vaayirasii Koroonaan erga qabamanii miirri dhukkubbii itti fufiinsan itti dhaga'amuu isaan gara Hospitaala akka galan taasifamuu ibsameera.
Yeroo ammaas sadarkaa Oksiijiniin kan jiran yoo ta'uu, qorannoon Kalee, Tiruu fi seelii dhiiga adii taasifamaafii jira jedhame.
Dureessi Chaayinaa Jaak Maan meeshaalee weerara Vaayirasii koroonaa ittisuuf oolu Afrikaaf deeggarsa taasisuu beeksise.
Hundeessaa fi abbaan qabeenyaa Faawundeeshinii Aliibaabaa Jaak Maan weerara Vaayirasii koroonaa ittisuuf marsaa 2ffaaf deeggarsa kana taasisuu isaa beeksiseera.
Durreesichi marsaa kanaan biyyoota Afrikaa 54f meeshaalee hargansuu(Veentileetara) 500,Uffata ogeeyyii fayyaa fi haguuggii fuulaa kuma dhibba 2, Teermoomeetira kuma 2, meeshaa qorannoo dhibichaa miiliyoona 1 fi haguuggii harkaa kuma dhibba 5 arjoomuu isaa fuula miidiyaa hawaasummaan ifoomseera.
Hooggantoonni Ministeera Aadaa fi Turizimii hoteelota magaalichatti argamanirratti daawwannaa fi sakatta'insa tasaa taasisan.
Hooggantoonni Ministeera Aadaa fi Turizimii Gamtaa Abbootii hoteelaa Finfinnee waliin ta'uun  hoteelota magaalichatti argamanirratti daawwannaa fi sakatta'insa tasaa taasisuu ibsame.
Daawwanichi kan taasifame hoteelonni weerara COVID-19 waliin walqabatee ofeeggannoo taasisaan sakata'uuf jedhame.
Gareen Ministira Ministeera Aadaa fi Turizimii FDRI Dooktar Hiruut Kaasaawun durfamu haala taa'umsa fayyadamtoota, qulqullina hoteelotaa, dhiyeessi meeshaalee qulqullinaa fi ofeeggannoowwan taasifamu qaban ilaaleera.
Hoteelonni hedduun ofeeggannoo garii irratti kan argaman yoo ta'u, darbee darbee namoonni walitti dhiyaatanii kan taa'anii fi hojjetoonni hoteelaa meeshaalee of eeggannoo kan hin fayyadamne argamuu ibsameera.
Hoteeloonni hanqina akkasi agarsiisan akka sirreessaan itti himamuu ragaan Ministeera Aadaa fi Turizimii argame ni muldhisa.
Sirreeffamtoonni seeraa Naannoo Hararii miliquuf yaali taasisaan to'ataman.
Sirreeffamtoonni seeraa Naannoo Hararii miliquuf yaali taasisaan to'atamuu Komishinaar Alamtsahaay Taaddasaa beeksisaan.
Sirreeffamtoonni seeraa mana amala sirreessaa naannichaatti argamu har'a ganama naannoo sa'aatii 2:00 mana amala sirreessa keessatti hokkara kaasuun balbala cabsanii bahuuf yaalii taasisuun isaanii ibsaniiru.
Haata'uti, carraaqqii miseensoonni komishinii mana amala sirreessichaa taasisaani otuu hin milkaa'iin hafeera.
Yaaliin miliquu erga fashalaa'ee booddee sakata'iinsa taasifameen bilbila sochootuu 180 fi kaardiiwwan bilbila hedduun to'atameera jedhan.
Yaalicha eenyu akka qindeesse qoratamaa jiraachu ibsaniiru.
Tashoomaa Hayluutu gabaase.
Dureessi Chaayinaa Jaak Maan meeshaalee weerara Vaayirasii koroonaa ittisuuf oolu Afrikaaf deeggarsa taasisuu beeksise.
Hundeessaa fi abbaan qabeenyaa Faawundeeshinii Aliibaabaa Jaak Maan weerara Vaayirasii koroonaa ittisuuf marsaa 2ffaaf deeggarsa kana taasisuu isaa beeksiseera.
Durreesichi marsaa kanaan biyyoota Afrikaa 54f meeshaalee hargansuu(Veentileetara) 500,Uffata ogeeyyii fayyaa fi haguuggii fuulaa kuma dhibba 2, Teermoomeetira kuma 2, meeshaa qorannoo dhibichaa miiliyoona 1 fi haguuggii harkaa kuma dhibba 5 arjoomuu isaa fuula miidiyaa hawaasummaan ifoomseera.
Ameerikaatti Qeerransi baka jireenya bineensotaa keessa jiraatu tokko Vaayirasii koroonaan qabamuun isaa ibsame.
Qeerransi umrii waggaa 4 Naadiyaa jedhamu qorannoo taasifameen mallattoon dhibichaa irratti muul'achuu isaa aanga'oonni biyyattii ifoomsaniiru.
Dabalataan warreen isa waaliin jiran 6 fi Leencoonni biroos dhukkubsachaa jiraachuu ibsameera.
Taateen kun daraan yaaddesaa ta'uu daayreektarri bakka jireenyaa bineensotichaa dubbataniiru.
Argannoon kun haala tatamsa'ina vaayrasichaa ilaalchisee gaaffiilee haaraa kaasuu danda'a jedhu ogeessi yaala beelladaa Ameerikaa Dooktar Jeen Rooniin.
Ameerikaatti babal'achuu vaayrasichaaf Bineensonni isaan tokko ta'uu danda'u jedhan Dooktar Rooniin.
Yeroo ammas Beelladoota fi bineensota bakka jireenya bineensotaa keessa jiran hundaaf qorannoon taasifamu itti fufeera jedhame.
Muummeen Ministira Dooktar Abiy Ahimad maatii fi firootaan maanguddoo dhibee Vaayirasii koroonaan lubbuun darbaniif jajjabina hawwan.
Dooktar Abiy ummanni qajeelfamoota ba'aan hojiirra oolchuu akka qaban hubachiisaniiru.
Vaayrasichi hawaasa gidduutti akka hin babbalanneef cimnee hojjechuu qabna jedhaniiru.
Fageenya keessaan eegadha, harka keessan yeroo yeroon dhiqadhaa, akkasumaas gama dandeessaniin warren biroos deeggara jechuun himaniiru.
Taaksiiwwanii fi Awutoobisoonni seera ba'e cabsanii argaman Birrii kuma 5 kan adabaman ta'uu Biiroon Geejjibaa magaalaa Finfinnee beeksise.
Hogganaan Biiroo Geejjibaa magaalaa Finfinnee obbo Sixootaaw Akaalaa dhimmicharratti ibsa laaataniin, Taaksiin hammi fe'iinsa isaa namoota 12 tura namoota 6 qofa akka fe'an murtaa'era jedhan.
Hagar Baasiinis imaltoota 14 qofa akka fe'an murtaa'uu ibsaniiru.
Guyyaa booruu eegalee Taaksiiwwanis ta'ee Hagara Baasiin ganama sa'aatii 12:oo duraa fi galgala saa'aatii 2:00 booda tajaajila kamiiyyuu akka hin laanne dhorkamuu obbo Sixootaaw himaaniiru.
Awutoobisoonni Anbassaa fi Shaggar sa'aatuma dura tajaajila laataa turaniin kan itti fufan ta'uus ibsaniiru.
Taaksiiwwan, Hagar Baasoonnii fi Awutoobisoonni hammaa fi saa'aatii eeyyamameef darbanii argaman Birrii kuma 5 kan adabaman ta'uu eeraniiru.
Dabalataan eeyyama konkolaachisaa hanga dhumaatti irraa mulquun akka seera biyyattiitti adabbiin seeraa kan irratti fudhatamu ta'uu ragaan Waajjira Seekreetaariyaat Preesii magaalaa Finfinneerraa argame ni muul'isa.
Muummeen Ministiraa FDRI Abiy Ahimad koree seera kabachisuu COVID -19 waliin mari'atan.
Har'a waaree booda Koree Xiqqaa Seera Kabachiisuu fi Nageenyaa waliin haala qophii weerara Vaayirasii koroonaa ittisuuf taasifamaa jiru ilaalchisee gamaaggama taasisaniiru.
Muummeen Ministiraa FDRI Abiy Ahimad, Raayyaan Ittisaa Biyyaa miidhaa weerarri Vaayirasiin Koroonaa lammiilee biyyaarran ga'u danda'u xiqqeessuuf qophii barbaachisu taasisuu isaa Fuula Feesbuukii isaanii ibsaniiru.
Addunyaarratti hanga saa'aatii kanaatti namoota miiliyoona 1 fi kuma dhibba 2 fi kuma 92 fi 564 Vaayirasii koroonaan qabaman keessaa namoonni kumni 70 fi 798 du'uu isaanii himameera.
CNN gabaasa isaa kallattiin akka ibseetti Ameerikaatti qofa namoota kuma dhibba 3 fi kuma 50 ol dhibichaan qabaman keessaa namoonni kumni 9 fi 600 ol du'aniiru.
Namoonni kumni dhibbi 2 fi kumni 71 ol dhibicharraa dandamachuu isaanii ibsameera.Afrikaatti ammoo namoota kuma 9 fi 457 dhibichaan qabaman keessaa namoonni 442 kan du'an yoo ta'u namoonni 848 dandamachuu isaaniitu himame.
Muummee ministiraa Dooktar Abiy Ahimad waggaa 26ffaa duguuggaan sanyii Ruwaandaatti itti raawwatame sababeeffachuun ergaa dabarsan.
Dooktar Abiy ergaa isaanitiin ummata Ruwaandaa fi preezdaantii biyyattii waliin kan dhaabbatan ta'uu ibsaniiru.
Akka ummataatti tokkummaa, ciminaa fi amantiidhan waliin dhaabbachuudhan yeroo dukkanaa moo'attaniittu; kunis qorumsa keenya har'aatif barumsaa fi galaadha jedhaniiru.
Gareen nageenyaa ittisa Vaayirasii koroonaa naannoo Tigraay sirreeffamtoota seeraa 1,601 dhiifama taasise.Qindeessaan garee nageenyaa obbo Takki'uu Mitikkuun akka himanitti, koomaand poostiin naannichaa qajeelfama baasen galmeewwan himannaa 1016 mana murtiitti dhiyaataniiru.
Haaluma kanaan 2140 akka adabaman murtaa'uu himaniiru.
Daballii gatii hin malle taasisuun galmeewwan mana murtiitti dhiyaatan 675 murtee kan argatan yammuu ta'u, haaluma kanaan namoonni 1460 adabamaniiru.
Garichi murtee dabarseen sirreeffamtoonni 1601 har'aa kaasee akka gadhiifaman murtaa'era.
Sirreeffamtoonni gara ummataatti yoo makaman Vaayirasii koroonaa ittisuu keessatti ga'eesaanii akka ba'atan waamicha dhiyeessaniiru.
Yoonaataan Gizaachawtu gabaase.Naannon Gaambeellaa sirreeffamtoota seeraa 81f dhiifama godhe.
Naannichi sirreeffamtoota kanneenif dhiifama kan godhe tamsa'ina Vaayirasii koroonaa sababeeffachuudhani.
Abbaan Alangee naannichaa akka beeksisetti sirreeffamtoonni dhiifamni taasifameef, yakka salphaadhan amma waggaa 3 kan itti murtaa'ee turee fi yeroon amaakkiroo isaanii kan ga'eefidha.
Dabalataan beellamaan mana sirreessaa keessa kan turan 88 ammoo wabiidhan akka gadhiifaman murtaa'era.
Weerarri vaayrasi koroonaa dhiyeessi midhaan nyaataa irratti dhiibbaa akka hin uumneef xiyyeeffannoon hojjechaa jiraachuu Ministeera Qonnaa beeksise.
Ministeerri Qonnaa ibsa guyyaa har'aa lateen, qaamoleen qonnarratti bobba'an marti vaayrasicha ittisuun cinaatti itti gaafatamummaa dachaa akka ba'ataniif waamicha dhiyeeseera.
Ministirri Ministeera Qonnaa  obbo Umar Huseen weerarri Vaayirasii koroonaa fi awwaanisaa gammoojjii oomishaa fi oomishtummaarratti sodaa cimaa uumuu kaasaniiru.
Miidhaa weerarichi qaqqabsiisuu danda'u adda baasuun sababa Vaayirasichaan miidhaa ga'uu danda'u hir'isuuf hojjechaa jiraachuu obbo Umar ibsaniiru.
Sababa Vaayirasii koroonaan dhiyeessi misooma jallisii marsaa 2ffaa fi Arfaasaaf barbaachisu, weerara ittisa awwaanisaa akkasumaas hanqina oomishaan qamadii alaa galanirratti rakkinni jiraachuu kaasaniiru.
Obbo Umar rakkina kana furuuf hojjettoota buufata misoomaa kuma 69 ogeessoota fayyaa waliin ta'uun qonnaa fi horsiisee bultootaaf hojii hubannoo uumuu fi ittisuurratti bobba'aniiru jedhaniiru.
Miidhaan awwaanisa gammoojjiin qaqqabe qorannoo marsaa jalqabaa ta'een lafa heektaraa kuma dhibba 2 irra miidhaan kan qaqqabe yoo ta'u, oomisha kuntaalaa miiliyoona 3.6 dhabsiisu ibsaniiru.
Zufaan Kaasahuunii fi Misikkir Sinaafiqtu gabaase.
Itiyoophiyaatti sa'aa 24tti qorannaa laaboraatoorii namoota 264f taasifameen namoonni 8 Vaayirasii koroonaatin qabamuun mirkanaa'e.
Vaayirasichaan kan qabaman keessaa tokko daa'ima baatii 9ti.
Haati daa'imichaas Vaayirasichaan qabamuun ishee mirkanaa'ere.
Ministirri Ministeera Fayyaa FDRI Dooktar Liyaa Taaddasaan akka ibsanitti, namoota qorannaan taasifameefii vaayrasichi irratti argame keessaa takka lammii Eertiraa yammuu taatu, kaan lammiilee Itiyoophiyaati.
Kunis Itiyoophiyaatti lakkoofsa namoota Vaayirasichaan qabaman 52tti ol guddiseera.
Namoota saddeettan keessaa shanan isaanii Duubaayii kan deebi'anii fi tursa addaa keessatti hordoffiin taasifamaafii kan jiranidha.
Kanneen keessaayis daa'imni baatii 9 fi haati isaa keessatti argamu.
Lammiin Itiyoophiyaa dubartiin waggaa 25 Taaylaandii deebitee tursa addaatti hordoffiin taasifamaafii kan jiru yammuu ta'u, lammiin Itiyoophiyaa umrii waggaa 19 ammoo seenaa imala alaa kan hin qabne yammuu ta'u, haalli tuttuqqaasaa qoratamaa jira jedhaniiru.
Dubartiin lammummaan Eertiraa taatee fi Landanii Finfinnee dhufte tursa addaatti hordoffiin taasifamaafii jira.
Qorannaan laabraatoorii Finfinnee fi magaalota naannoleetti dabalaa jiraachuus Dooktar Liyaan beeksisaniiru.
Itiyoophiyaatti namoota Vaayirasichaan qabaman keessaa namni tokko wallaansa hordoffii cimaa keessatti deeggarsi taasifamaafii jira.
Afur kan dandamatan yammuu ta'u, lama Vaayirasichaan lubbuun isaanii darbeera.
Hawaasni ittisaa fi of eeggannoo vayrasii koroonaaf xiyyeeffannaa laachuu qaba jedhe Biiroon Fayyaa Oromiyaa.
Hogganaan biirichaa Dooktar Mangistuu Baqqalaan ibsa laataniin, Oromiyaatti giddigalli qorannaa laabraatoorii Vaayirasii koroonaa magaalaa Adaamaa hojii eegaleera jedhan.
Hoospitaalli Mojoo fi Adaamaas wallaansa namoota Vaayirasichaan qabamaniif qophiidha jedhan.
Wallaansi dhibee vaayrsasi koroonaa magaalaa Finfinnee Hoospitaala Ekkaa Kotabee qofatti kennamaa ture, yeroo ammaa naannoleettis kennamuu eegaleera.
Samuudaan namoota 197 dhibichaan shakkamanii magaalaa Adaamaatti ergamee ture hundii bilisa jedhan Dooktar Mangistuun.
Akka naannoo Oromiyaatti namoonni 376 Vaayirasichaan shakkamanii samuudaan isaanii laaboraatooriin qoratamuudhan isaan keessaa namootni 3 qabamuun isaanii mirkanaa'era.
Eeruu shakkii namoota 223f hordoffiin taasifameeras jedhan hoggantichi.
Meeshaaleen sirna hargansuu deeggaru 101 baajata mootummaa qabameen bitameera.
Hoospitaalonni 19 yaalii jalqabaaf qopheeffamaniiru.
Muummeen Ministira Dooktar Abiy Ahimad Preezdaanti Raashiyaa Vilaadmiir Puutiin waliin mari'atan.
Muummeen Ministira FDRIDooktar Abiy Ahimad Preezdaanti Raashiyaa Vilaadmiir Puutiin waliin mari'achuu isaanii ragaan fuula Feesbuukii isaaniira argame ni muldhisa.
Dooktar Abiy Preezdaanti Raashiyaa Vilaadmiir Puutiin waliin haala balaa dhibee COVID -19 geessisuu danda'uuf deebii sirrii kennuun danda'amu irratti walitti dhufeenya biyyoota lamaanii cimsuuf mari'ataniiru.
Wayita gaaga'ama diinagdee irraa bayyanachuuf hojjechaa jiran kanatti deeggersa Afrikaaf karaa Dhaabbata Maallaqa Addunyaa, Baankii Addunyaa fi G20 dhiyaatu olaantummaadhaan kan qindeessan Preezdaanti Puutiin waliin mari'achuu isaaniitti akka gammadan ibsaniiru.
Ministirri Ministeera Dhimma Alaa obbo Gadduu Andaargaachaw deeggarsa dhaabbileen idil addunyaa koroonaa ittisuuf Itiyoophiyaaf taasisan fuudhaniiru.
Dhaabbilee deeggarsa taasisaan keessaa hojjettoonni Mootummoota Misoomaa Baha Afrikaa (IGAD) miindaa isaaniirra buusuun Doolaara Ameerikaa kuma 100 arjoomaniiru.
Deeggarsa Mootummoota Misoomaa Baha Afrikaa (IGAD) taasise dabalataan ejansiin gamtaa siivilii deeggarsa taasisaniiru.
Kanneen keessa Tirast Fandiin Dayaaspooraa Itiyoophiyaa Doolaara Ameerikaa miiliyoona 1, Dhaabbanni Tasfaa meeshaalee Birrii miiliyoona 4.5tti tilmaamamu, Dhaabbanni Amaaraa deebisanii dhaabuu fi misoomsuu Birrii miiliiyoona 2 taasisaniiru.
Dabalataan Dhaabbanni Tola Ooltummaa Vaasoo Birrii miiliyoona 1.2, Paas Faayindar Intarnaashinaal Birri Kuma dhibba 5 fi kuma 41 fi 808, Dhaabbanni jaalala Amma Humaaniiteeriyaan Birrii Kuma dhibba 4, Dhaabbanni Dubartoota of dandeesisu Birrii Kuma 300, Orgaanayzeeshin For well For End Divaloopmant deeggarsa Birri kuma dhibba 1 arjoomu isaanii ibsameera.
Tatamsa'ina Vaayirasii koroonaa dursanii ittisuuf caasaaleen barnootaa marti gaheesaanii bahachuu akka qaban Biiroon Barnoota Oromiyaa gaafate.
Hogganaan biirichaa, Dooktar Tolaa Bariisoo ibsa har'a galma Waajjira Pirezidaantii Oromiyaatti gaazexeessitootaaf kennaniin, ogeessotni barnootaa, barsiisotni, barattootaa fi maatiin hojii baruu barsiisuu fuulduratti deebi'ee eegalamurratti qophii gahaa gochuu akka qabanis hubachiisaniiru.
Wayita ammaa Vaayirasii koroonaa saffisaan tatamsa'uun lammiilee addunyaa gaaga'aa jiru durfamee akka ittifamuuf manneen barnootaa hundi yeroof kan cufaman ta'uus himaniiru.
Yeroo rakkisaa kana keessatti ammoo ogeessotni barnootaa naannawaa jiraataniitti haala itti dhibicha ofirraa ittisuun danda'amurratti hawaasa maraaf hubannoo uumuu akka qaba yaadachiisaniiru.
Keessumaa ammoo gaheen barsiisotni hawaasa dammaqaa fi misoomawaa uumuu keessatti qaban daran olaanaa waan ta'eef lammiilee magaalota xixiqqoofi baadiyyaa keessa jiraataniif hubannoosaanii ittifufiinsaan gabbisuu akka qaban hubachiisaniiru.
Hojii baruu barsiisuu fuulduratti eegalamuufis kallattii biirichi kennu hordofanii raawwachuufi raawwachiisuu akka qabanis yaadachiisaniiru.
Toora weebsaayitii biirichaa hordofuunis aadaa dubbisuusaanii gabbifachuu qabu jedhan.
Barattootni sadarkaa tokkoffaafi lammaffaa, akkasumas dhaabbilee barnoota olaanaarraa barachaa turanis yeroon kun ulfaataa waan ta'eef maatiisaaniirraa fagaatanii deemuu akka hinqabne gorsaniiru.
Kitaaba of harkaa qaban dubbisuu cinaattis hojiilee tola ooltummaarratti hirmaatanii hawaasasaanii gargaaruu akka qaban dhaamaniiru.
Akka Biiroon Dhimmoota Kominikeeshinii Mootummaa Naannoo oromiyaa beeksisetti, maatiin barattootaas yeroon kun yaaddessaa yaa ta'u malee kan darbu ta'uusaa beekanii hundarra hariiroo ijoolleesaanii waliin qaban qajeelfachuufi qayyabachiisuu qabu jechuun yaadachiisaniiru.
Vaayirasii gaaga'ama lubbuu, xinsammuu fi dinagdee lammiilee addunyaarra geessisaa jiru ittisuuf caasaaleen barnootaa gaheesaanii bahannaan salphumatti ittisuun ni danda'amas jedhaniiru.
Bulchiinsi magaalaa Finfinnee awutobisoonni geejiba qaxxaamura naannoo magaalicha keessatti argaman tajaajila geejjibaa akka laataniif waamicha dhiyeesse.
Weerara vaayrasi koroonaa ittisuuf Bulchiinsi Magaalaa Finfinnee qajeelfama geejjibarratti murtoowwan fooyya'insa dabarserratti kana kan beeksise.
Murtichaan walqabatee dhiyeessi geejjibaa ga'aan akka jiraatuuf magaalicha keessatti kan argaman abbootiin qabeenya awutobisoota geejiba qaxxaamura naannoo hirmaachisuun barbaachisaa ta'ee argamuun ragaa waajjirii kantiibaa baase ni muldhisa.
Abbootiin qabeenyaa fedhii qaban hundi Abbaa Taayita Geejiba Bulchiinsa Magaalaa Finfinneetti qaamaan dhiyaachuun gabaasaa akka taasisanii fi bobbii fudhatanii gara hojiitti akka galan waamicha dhiyeesseera.
Naannoo Kibbaatti sirreeffamtoota seeraa kuma 12f dhiifamni godhamuu Abbaan Alangaa Waliigalaa naannichaa beeksise.
Abbaan Alangaa Waliigalaa naannichaa Obbo Muuluusaw Ballaaxa ibsa laataniin, bu'ura murtee Mana Maree Bulchiinsa naannichaan sirreeffamtoonni manneen sirreessaa garaagaaraatti argaman kumni 12 fi 553 dhiifamaan akka gadi dhiifaman ta'eera jedhan.
Sirreeffamtoonnii haala idilee fi ulagaalee taa'een jijjiirrama amalaa muul'isan dhiirri kumni 3 fi 519, dubartoonni 119, akkasumasa kanneen murteen hidhaa hir'ateef 4 dhiifama godhameerraa fayyadamoo ta'uu isaanii Abbaan Alangichaa ibsaniiru.
Mootummaan naannichaa miidhaa sababa weerara Vaayirasii koroonaan ga'u hir'isuuf jecha haala addaan sirreeffamtoota dhiiraa kuma 8 fi 601, dubartoota 310f walii gala namoota kuma 8 fi 911 dhiifamaan gadi dhiisuu isaa obbo Muuluusaw ibsaniiru.
Sirreeffamtoonni kunneen dubartoota ulfaa, daa'ima qaban, dhukkuba addaa qaban, umriin isaanii olaanoo ta'ee fi umriin isaanii waggaa 18 gadi ta'anii jedhan.
Sirreeffamtoonni kunneen yeroo gara hawaasatti makaman amala gaarii agarsiisuu akka qaban kan ibsan abbaan Alangichaa, dabalataan yakka keessaatti hirmaatanii argaman dhiifamni isaanii haqamuun seeraan kan gaafataman ta'uu Biiroon Dhimmoota Koominiikeeshiinii Mootummaa naannichaa ibseera.
Magalaa Finfinneetti haala yeroo daheeffachuun weerarri lafa seeraan alaa muul'achaa jiraachuu Bulchiinsi magaalichaa beeksise.
Keessattuu yeroo dhiyoo as kutaa bulchiinsa magaalichaa garaagaraatti weerarri kun bal'inaan muul'achaa jiraachuu himameera.
Bulchiinsi magaalichaa weerara lafa seeraan alaarratti tarkaanfii fudhachaa kan jiru yoo ta'u, yeroo itti aanu tarkaanfiin kun xiyyeeffaannoon itti fufa jedhame.
Haala yeroo daheeffachuun weerara lafa seeraan alaa gaggeeffamaa jiru diiguun alatti qaamoolee gochicha keessatti hirmaatan seeratti dhiyeessuuf kan hojjetamu ta'uu ragaan Waajjira Kaantibaa magaalaa Finfinneerraa argame ni muul'isa.
Itiyoophiyaa fi Biriitaaniyaan waliigaltee deeggarsa Birrii miiliyoona  dhibba 9 fi kuma 65 walii mallatteesan.
Waliigalticha Ministir deettaan Ministeera Maallaqaa FDRI obbo Admaasuu Nabbabaa fi Itiyoophiyaatti bakka bu'aan Dhaabbata Misooma Idila Addunyaa Ingiliiz Kiristiiyaan Roog walii mallatteessaniiru.
Deeggarsichi baqattootaa Itiyoophiyaatti argaman fayyadamoo taasisuuf kan kaayyefameedha jedhame.
Maallaqa deeggarsaan argame kanaan bu'uraalee misoomaa barbaachisan guutuuf kan hojjetamu ta'uu ibsameera.
Deeggarsa kanarraa baqattoonni kumni dhibbi 2 fi hawaasni naannoo fayyadamoo kan ta'an ta'uu Ragaan Ministeera Maallaqaarraa argame ni muul'isa.
Afrikaa Kibbaatti misirroonni, luba tokkoo fi waahillan 40 waliin qajeelfama Vaayirasii koroonaa ittisuuf ba'e cabsuun gaa'ela raawwatan Poolisiin to'atamuu ibsame.
Misirroon kunneen seera cimaa biyyattiin weerara Vaayirasii koroonaa ittisuuf labsite cabsuun cidha raawwachuu isaanii miidiyaaleen biyyattii gabaasaniiru.
Namoonni cidha sanarratti hirmaachuun to'annoo jala oolan hundi guyyaa har'aa mana murtiitti ni dhiyaatu jedham.
Akka miidiyaan biyyattii eNCA jedhamu gabaaseetti misirroon uffata misirroo akkuma uffataniin konkolaataan fe'amanii gara buufata Poolisii fudhatamaniiru jedhame.
Afrikaan Kibbaa seera dirqamaan mana ooluu baayy'ee cimaa ta'e hojiirra oolchaa jirti jedhame.
Biyyattiitti hanga guyyaa kanaatti namoota Vaayirasii koroonaan qabaman kuma 1 fi 655 keessaa namoonni 11 du'aniiru jedhameera.
Itiyoophiyaatti sa'aatii 24 darbanitti qorannoo laaboraatoorii namoota 164f taasifameen namni tokko Vaayirasichaan qabamuu isaa mirkanaa'e.
Namoota qorannoon laaboraatoorii sa'aatii 24 darbanitti taasifameef keessaa namoonni 26 kanneen kana dura dhibichaan qabamuu isaanii mirkanaa'e waliin tuttuqaa qaban jedhamanii shakkamaniidha jedhame.
Guyyaa har'aa Vaayirasichaan qabamuun ishee kan mirkanaa'e dubartiin umrii wagaa 65 namoota Vaayirasichaan qabaman waliin tuttuqaa kan hin qabne ta'uu Ministirri Ministeera Fayyaa Dooktar Liyaa Taaddasaan ibsaniiru.
Jiraattuu magaalaa Duukam kan taate dubartiin kun seenaa imala alaa kan hin qabne ta'uun ishee mirkanaa'era.
Dubartiin umrii waggaa 65 kun yaala dhibee biroof Hospitaala yeroo deemanitti mallattoon dhibichaa irratti waan muul'ateef qorannoo taasifameen dhibichaan qabamuun ishee kan mirkanaa'e.
Yeroo ammaa Itiyoophiyaatti namoota vaayrsichaan qabaman 44 keessa namni tokko haalan dhukkubbii cimaa keessa jiraachuu himameera.
Itiyoophiyaatti  kutaalee hawaasaa Vaayirasii koroonaaf saaxilamoo ta'anirratti qorannoo bal'inaan gaggeessuuf hojjetamaa jiraachuu ibsame.
Kutaalee hawasaa amalli hojii isaanii vaayrasichaaf saaxilamoo isaan taasisuuf qorannoon godhamu cimee kan itti fufu ta'uu Ministirri Ministeera Fayyaa Dooktar Liyaa Taaddasaan gaaffiif deebii viidiyoo konfaransiin ogeeyyii miidiyaa waliin taasisaniin ibsaniiru.
Keessattuu kutaalee hawaasaa naannoo Vaayirasiin kun itti muul'ate keessa jiraataniif qorannoon bal'inaan kan taasifamu ta'uu ibsaniiru.
Qorannoo kana bifa addaan Hospitaaloota dabalatee buufataalee fayyaatti gaggeessuuf hojjetamaa jiraachuu Dooktar Liyaan ibsaniiru.
Meeshaalee yaalaa fi dhimmoota walqabatan biroo guutuuf koree biyyaalessaa maallaqaa fi dhiyeessii walitti qabuuf hunda'e waliin qindoominaan hojjetamaa jiraachuu kan himan Dooktar Liyaan, hawaasni tumsa isaa cimsee itti fufuu akka qabu waamicha dhiyeessaniiru.
Dhaabbilee murtee Vaayirasii koroonaa ittisuuf ba'e darbanirratti tarkaanfiin kan fudhatamu ta'uu itti aanaan kaantibaan magaalaa Finfinnee Injiinar Taakkalaa Uumaan dubbataniiru.
Injiinar Taakkalaan daldaltoonni fi lammiileen daldala qinxaaboorratti bobba'anii argaman murtee hawaasa Vaayirasii koroonarraa ittisuuf ba'e kabajuu qabu jedhan.
Murtee kana kabachiisuuf tarkaanfiin fudhatamuu eegale cimee itti fufa jedhaniiru.
Murtoo bakka gurgurtaa kuduraa fi muduraa Jaanmeedaatti(Hurufa Doobbiitti) jijjiiruuf murta'e raawwachiisuuf qophiin xumuramuu Injiinar Taakkalaan ibsaniiru.
Bakki gurgurtaa Hurufa Doobbii kun booruu eegalee hojii ni jalqaba jedhan.
Injiinar Taakkalaan Fuula Feesbuukii isaaniin akka ibsanitti daldaltoonni qajeelfamaa fi murtoo kabajuu akka qaban hubachiisuun, jiraattoonnis seera kabachiisuuf tumsa gochuu qabuu jedhan.
Piroojaktiin maastar plaanii geejibaa qindaa'aa biyyoolessaa eegalame.
Ministeerri Geejibaa Piroojaktichi eegalamuu beeksiseera.
Ministirri Ministeera Geejibaa aadde Daagmaawiit Moogas Piroojaktichi yeroo qabameef keessatti qulqullinaan akka hojjetamu qooda fudhattoonni marti tumsa akka taasisan gaafataniiru.
Haala qabatamaa idil addunyaa fi biyyaa ilaalcha keessa galchuudhan hojicha galmaan ga'uuf hojimaanni diriiruu ibsaniiru.
Piroojaktichi deeggarsa maallaqaa Baankii Misoomaa Afrikaarraa argamee fi dhaabbata gorsaa idil addunyaa SPT waliin hojjetama.
Piroojaktichi geejiba biyyattii ammayyeessuun waggoota 20 kan tajaajilu ta'a.
Abbaan Alangee Waliigalaa Federaalaa labsii yeroo ariifachiisaa weerara Vaayirasii koroonaa ittisuuf ba'erratti ibsa laatera.
Abbaan Alangee Waliigalaa Federaalaa labsichi akkaataa heera mootummaa keeyyata 93(1) labsamuu beeksiseera.
Akkaataa keeyyatichaatin  Dhibeen fayyaa ummataa balaarra buusu yoo mudatu labsicha labsuun ni danda'ama.
Manni Maree Ministirootatis labsicha yeroo kanatti labsuun barbaachisaa ta'uu hubachuudhan har'aa eegalee hojiirra akka oolu labsuun akka ragga'uuf Mana Maree Ministirootatiif ergeera jedheera abaan alangichaa.
Yeroo labsii muddamaa kanatti ummanni olaantummaa seeraa akka kabaju, gorsaa fi qajeelfamoota mootummaa, ogeeyyii fayyaa fi abbootii amantaatin laataman akka hojiirra oolchan dhaamera.
Qaamni labsii yeroo ariifachiisaa kanarra darbe hidhaa amma waggaa 3, yookin adabbii Birrii kuma dhibba 1 amma kuma dhibba 2 kaa'a heerichi.
Labsichis Mana Maree Ministirootatiin ega ragga'e har'a; Bitootessa 30,2012 eegalee baatii 5f hojiirra kan oolu ta'a.
Magaalota 11tti namoota daandirra jiraatan kuma 22 deebisanii dhaabuuf sochiin eegalame.
Ministeerri Dhimma Hojjetaa fi Hawaasummaa sochiin lammiilee daandirra jiraatan kuma 22 deebisanii dhaabuu hojjetamaa jiraachuu ibseera.
Lammiilee daandirra jiraatan; daa'imman, dargaggoota, dubartootaa fi maanguddoota deebisanii dhaabuuf Baankii Addunyaa waliin tumsaan hojjetamaa jira.
Yeroo ammaas akka biyyaatti namoonni kumni 80 ol daandirra kan jiraatan ta'uu ministeerichi beeksiseera.
Magaalota 11tti lammiilee daandirra jiraatan kuma 22 ol deebisanii dhaabuuf hojjetamaa jiraachuu, dhaabbilee tajaajila laatan waliinis waliigalteerra ga'amaa jiraachuu ministeerichi beeksiseera.
Magaalota saddeetitti lammiilee daandirra jiraatan 6,286 fayyadamoo taasisuuf dhaabbilee tajaajila laatan 27 waliin waliigalteen galameera.
Dhaabbilee kanneen magaalaa Adaamaa, Finfinnee, Harar, Dirree Dawaa, Maqalee, Dasee, Hawaasaa, Gaambeellaatti kan argamanidha.
Tsaggaayee Niguustu gabaase.
Manni Maree Ministirootaa walga'ii ariifachiisaa 18ffaa gaggeessen murteewwan addaddaa dabarse.
Manni marichaa walga'ii isaatin tamsa'ina Vaayirasii koroonaa fi ittisasaarratti mari'achuudhan murtee dabarseera.
Haaluma kanaan weeraricha ittisuuf labsii yeroo ariifachiisaa labsuun murteessaa waan ta'eef, heera mootummaa keeyyata 93(1) bu'uura godhachuudhan labsii yeroo muddamaa labseera.
Manni marichaa wixinee labsii qophaa'erratti ega mari'ateen booda labsichi har'a Bitootessa 30,2012 eegalee hojiirra akka oolu labseera.
Labsichis akka ragga'u Mana Maree Bakka Bu'oota Ummataa FDRIf ergameera.
Dabalataan manni marichaa waliigalteewwan liqaa 3 kan dhaabbilee misoomaa idil addunyaa waliin taasifaman irrattis mari'ateera.
Kan jalqabaa weerara Vaayirasii koroonaa ittisuuf kan oolu Doolaara miiliyoona 41.3 yammuu ta'u, kan lammaffaa ammoo raawwii hojii ittisa dhibee Afrikaaf kan oolu Doolaara Ameerikaa miiliyoona 54.9.Sadaffaan ammoo Doolaara Ameerikaa miiliyoona dhibba 1 fi miiliyoona 34.64 raawwii sagantaa imaammata faaynaansii guddinaa fi dorgomtummaaf kan oolu dha.
Liqaawwan sadanuu dhalli yeroo dheeraa %0.5 kan itti herreeggamu yammuu ta'u, yeroo haara galfii waggaa 6 kan qabanii fi yeroo dheeraan kan kaffalamani dha.
Sababii tamsa'ina Vaayirasii koroonaatin daballiin gatii hin malle akka hin taasifamne hojjetamaa jiraachuun ibsame.
Gareen tasgabbii gabaa biyyoolessaa hojiilee hojjetamanirratti guyyaa har'aa gamaaggama gaggeessera.
Daldaltoonni haala yeroo hubachuudhan hawaasa cinaa akka dhaabbatan waamicha kan dhiyeesse garichi, haala ammaa kana tumsaan keessa darbuun barbaachisaa ta'uus hubachiisera.
Daldaltootaa fi oomishtoota daballii gatii hin malle taasisanirratti tarkaanfin fudhatamaa kan jiru yammuu ta'u, kana boodas taanan tarkaanfii walfakkaatan kan fudhatamu ta'uu ibsaniiru.
Manneen karambullaa, puulii, manneen dhugaatii, manneen dhiichisaa fi kanneen biroo bakki namoonni itti walitti qabaman cufamaniit turan jedheera.
Amma ammaatti dhaabbilee daldalaa 25,300 irratti tarkaanfin kan fudhatame yammuu ta'u, dhaabbilee 1,684 irratti ammoo himannaan banameera.
Abbootiin qabeenyaa dhaabbilee 153 ammoo hidhaadhan adabamaniiru.Itiyoophiyaatti namoonni dabalataa 3 Vaayirasii koroonaatin qabamuun mirkanaa'e.
Sa'aa 24 keessatti namoota 225f qorannaan laabraatoorii kan taasifame yammuu ta'u, namoonni sadi Vaayirasichaan qabamuun mirkanaa'era.
Lakkoofsi namoota Vaayirasichaan qabamaniis waliigalaan 55 qaqqabeera.
Ministirri Ministeera Fayyaa Dooktar Liyaa Taaddasaan ibsa laataniin akka beeksisanitti, vaayrasichi gara Itiyoophiyaa ega seenee jalqabee amma ammaatti namoota 2,496f qorannaan laabraatoorii taasifameera.
Namoonni dabalataa Vaayirasichaan qabamuun isaanii mirkanaa'e lammiilee Itiyoophiyaa yammuu ta'an, lamaan isaanii seenaa imala biyya alaa kan qabanidha.
Lamaan isaanii kan umrii waggaa 29 yammuu ta'an Duubaayii kan dhufanidha.
Tursa addaattis hordoffiin taasifamaafii tureera jedhan Dooktar Liyaa Taaddasaan.
Namni sadaffaan ammoo kan umrii waggaa 36, jiraataa naannoo Amaaraa godina Awwii magaalaa Addiis Qidaamini.
Namichi seenaa imala alaa kan hin qabne yammuu ta'u, nama biroo waliin tuttuqqii waan qabuuf shakkamee hordoffiin taasifamaafii tureera.
Namoota vaayrasichi irratti argame keessaa tokko tursa wallaansa hordoffii cimaa seenuu ibsaniiru.
Waliigalaan namoonni tursa wallaansa hordoffii cimaa keessa jiran 2 ga'uu Dooktar Liyaan ibsaniiru.
Itiyoophiyaatti namoota Vaayirasichaan qabaman keessaa 4 kan dandamatan yammuu ta'u, 2 lubbuun isaanii darbeera.
Lama ammoo gara biyya isaaniitti deebi'aniiru.
Daandiin Qilleensaa Itiyoophiyaa sababii weerara Vaayirasii koroonaatin galii Doolaara miiliyoona dhibba 5 fi miiliyoona 50 dhabeera.
Hoji raawwachiisaan daandichaa obbo Tawaldee G/maariyaam ibsa kaleessa laataniin akka beeksisanitti, weerarri vaayrasichaa indaastirii aviyeeshiniirratti miidhaa qaqqabsiisera jedhan.
Daandiin Qilleensaa Itiyoophiyaa sababii weerarichaatin qaqqabama imala alaa %90 hir'isee; qaqqabamoota qabu 110 keessaa 91 hir'isuun, 19 qofarratti hojjechaa jiras jedhan.
Tajaajilli balalii imaltootaa hir'atus, tajaajilli fe'umsaa(kaargoo) fi kutaan suphaa xiyyaaraa akka gaarii hojjechaa jira jedhaniiru.
Daandiiwwan qilleensaa biyyoota biroos deeggaramaa jiru; Daandiin Qilleensaa Itiyoophiyaa garuu qormaata isa mudate ofumaa dandamachuuf hojjechaa jira.
Ameerikaan damichaaf deeggarsa Doolaara biiliyoona 58 taasisteetti.
Daandin Qilleensaa Itiyoophiyaa hojjettootasaa dhaabbii hin hir'isne, eeayyamas baasee mindaa kaffalaafii jira jedhan obbo Tawaldeen.
Qaqqabamasaa hir'isuudhan tajaajila balalii laachaa kan jiru Daandii Qilleensaa Itiyoophiyaa qofaa miti; daandiwwan biyyoota biroos balali'aa jiru jedhan.
Damichi sababii Vaayirasii koroonaatin Doolaara biiliyoona dhibba 2 fi biiliyoona 52 dhabuu akka malu; Afrikaan ammoo Doolaara biiliyoona 4.5 dhabuu akka maltu ibsaniiru.
Chaayinaan wayita weerara Vaayirasii koroonaarraa dandamachaa jirtutti, Ameerikaatti hammaachaa dhufeera.
Addunyaarratti namoonni miiliyoonni 1 fi kumni dhibbi 4 fi kumni 32 fi 686 Vaayirasii koroonaatin qabamaniiru.
Namoota kanneen keessaa kumni 82 ol lubbuu isaanii dhabaniiru.
Lammiileen Ameerikaa kumni dhibbi 4 fi 540 vaayrasichaaf yoo saaxilaman, lammiileen kumni 12 fi 857 lubbuu isaanii dhabaniiru.
Ameerikaatti kaleessa qofa kan lubbuu isaanii dhaban 1,970.
Chaayinaan weerara vaayrasichaa dandamattee gara jiruu idileetti deebi'aa jirti.
Bulchiinsi Wuhaan uggura torbee 11 kaastee sochii idileettis deebi'aa jirti.
Chaayinaan kaleessa sababii vaayrasichaatin lubbuu lammiishee tokkoyyuu hin dhabne.
Vaayrasichi biyyoota 209 kan waliin ga'e yoo ta'u, amma ammaattis 1,432,686 Vaayirasichaan qabamanii kumni 82 ol lubbuu isaanii dhabaniiru.
Lakkoofsi namoota vaayrasicharraa dandamatanii ammoo kuma 302 ga'eera.
Hoji raawwachiisaan Twiitarii Jaak Doorseey weerara Vaayirasii koroonaa ittisuuf deeggarsa Doolaara Ameerikaa biiliyoona 1 taasisuufi.
Jaak Doorseey kana kan beeksisan fuula Twiitarii isaaniirratti.
Jaak Doorseey amma umriin isaanii waggaa 43.Sooressichi hundeessaa Twiitarii fi Iskuweer yoo ta'an, deeggarsichi qabeenya isaanitirraa %28 akka ta'es eeraniiru.
Ameerikaan sababii weerara Vaayirasii koroonaatin lammiileeshee kumaa ol ta'an du'aan dhabdeetti.
Ogeeyyiin yaalaa haguuggii afaanii, kaawwannaa harkaa, veentileetarii dhabuun rakkachaa jiru.
Appilikeeshiniin gabaa Iskuweer gabaa gaarii kan qabu yammuu ta'u, gurgurtaan aksiyoonasaas hojii tola oolmaaf oola jedhan.
Weerarri vaayrasichaa to'annaa jala ega oolen booda, fandichi deeggarsa barnootaa fi fayyaa dubartootaaf oola jedhan.
Hundeessaan Feesbuukii Maark Zuukarbargi Doolaara miiliyoona 30 weeraricha ittisuuf waadaa galuun isaa ni yaadatama.
Abbaan qabeenyaa Amaazoon Jeef Beezoos gama isaanitiin Doolaara miiliyoona 100 waadaa galaniiru.
Abbaan qabeenyaa Aappil Tiim Kuuk, baatii darbe Xaaliyaanif deeggarsa meeshaalee yaalaa taasisuun isaa ni yaadatama.
Mootummaan Itiyoophiyaa weerara Vaayirasii koroonaa ittisuuf labsii yeroo ariifachiisaa labse.
Mootummaan Itiyoophiyaa weerara vaayrasichaa ittisuuf tarkaanfiiwwan addaddaa fudhachaa turuun ni yaadatama.
Ummanni hubannaa akka argatuu fi of eeggannoo akka cimsu, dhaabbileen fayyaa akka qophaa'an, meeshaaleen ittisaa fi wallaansaa alaa gara biyyaa akka galu, tursoonni addaa akka qophaa'an, manneen barnootaa akka cufaman, hojjettoonni mootummaa heddumminnaan mana akka turan, sirnoonni hawaasni baay'inaan itti walitti qabamu iddoolee amantaa dabalatee walgeettii malee akka gaggeeffaman, geejibni ummataa heddumminaan akka adda citu, yeroo rakkisaaf qabeenya walitti qabuunis raawwatameera.
Saaxilamummaa lammiilee hir'isuu fi fayyaa isaanii eeguuf, mootummaan federaalaa akkaataa heera mootummaa keeyyata 93 labsii yeroo ariifachiisaa labseera.
Mootummaan haala jiru ilaalcha keessa galchuudhan, weerara vaayrasichaa ittisuu fi to'achuuf labsii yeroo ariifachiisaa labsuun murteessaa ta'eera jedheera.
Pireezedaantiin mootummaa naannoo Oromiyaa obbo Shimallis Abdiisaan sirreeffamtoota 13,231f dhiifama godhan.
Heerri mootummaa naannoo Oromiyaa keewwanni 57/3/1 fi sirni dhiifamaa 114/98 akka qajeelchutti obbo Shimallis Abdiisaan sirreeffamtoonni 13,231 dhiifamaan akka gadi lakkifaman murteessaniiru.
Sirreeffamtoonni kanneen haala yeroo weerara dhibee Vaayirasii koronaa (COVID-19) sababeeffachuudhani akka gadi lakkifaman kan murtaa'e.
Sirreeffamtoonni hawaasa waliin naamusa gaariidhaan akka jiraatan, yeroo rakkoo kanatti hawaasa akka tajaajilan, hubannoo fi muuxannoo qabaniin hojii mara keessatti akka hirmaatantu eegama.
Dabalataanis, sirreeffamtoonni yakka kamuu keessatti deebi'anii kan hirmaatan yoo ta'e dhiifamni kenname kun haalduree tokko malee kan irraa kaafamuu fi itti gaafatamummaa seeraatiif kan dhiyaatan ta'uunis himameera.
Sirreeffamtoonni dhiifamni taasifameef dhiira 12,533 fi dubartoota 6,98.
Muummee ministiraa Dooktar Abiy Ahimad hoggansa paartilee siyaasaa waliin mari'atan.
Weerara Vaayirasii koroonaa ofirraa qolachuu kan dandeenyu akka raayyaa ittistuutti waliin yoo hojjenne jedhan Dooktar Abiy Ahimad.
Muummee ministiraa Dooktar Abiy Ahimad guyyaa kaleessaa hoggansa paartilee siyaasaa addaddaa waliin mari'ataniiru.
Weerara vaayrasichaa ittisuuf tarkaanfiiwwan dabalataa fudhatamuu qabanirratti mari'ataniiru.
Koreen hoji raawwachiistuu Paartii Badhaadhinaa walga'iisaa ariifachiisaa taa'era.
Walga'ichaan weerara Vaayirasii koroonaa ittisuu fi dhimmoota addaddaarratti mari'atee murteewwan ni dabarsaan eegama.
Waajjirri paartichaa akka beeksisetti koreen hoji raawwachiistichaa walga'iisaatin lubbuu lammiilee baraaruuf murteewwan jajjaboo ni dabarsaan eegama.
Sagantaa wabii nyaataa magaalotaatin fayyadamtoota jalqabaatif kaffaltiin duraa baatii sadii akka laatamuuf murtaa'e.
Koreen Piroojaktii seeftineetii misooma magaalotaa federaalaa sababii weerara Vaayirasii koroonaatin lammiileen harka qalleeyyii ta'an fayyadamoo akka ta'an murteewwan dabarseera.
Murtichi rakkoo hawaasummaa fi diinagdee hawaasa saaxilamoo fi fayyadamoo sagantaa seeftineetii utubuuf oola.
Walitti qabduun korichaa ministirri Ministeera Misooma Magaalaa fi Koonistiraakshinii Injiinar Ayishaa Mahaammad murticha ilaalcha keessa galchuudhan qophiileen taasifamaniiru jedhan.
Haaluma kanaan fayyadamtoonni Piroojaktichaa magaalota 11 kaffaltii duraa ni argatu jedhan.
Sababii weerara vaayrasichaatin lammiilen sagantichaan hin hammataminii fi harka qalleeyyii ta'an kaffaltii duraa kan baatii sadii akka argatan murtaa'era.
Fayyadamtoonni sagantichaa qusannaa kaa'atanirraa %50 rakkoo hawaas diinagdee ittiin oollachuuf akka baafatan murtaa'era jedhan.
Kunis Ministeera Dhimma Hojjetaa fi Hawaasummaa waliin hojiirra kan oolu ta'a.
Magaalota 16tti lammiileen weerarichaaf saaxilamoo ta'uu malan kaffaltii baatii sadii akka argatan murtaa'era.
Manni Maree Bakka Bu'oota Ummataa FDRI labsii yeroo ariifachiisaa raggaasise.
Manni marichaa walga'ii addaa har'a gaggeesseen, labsii yeroo ariifachiisaa Manni Maree Ministirootaa weerara Vaayirasii koroonaan ittisuuf labsee fi haala raawwii isaa qorachuun murtoo akka itti laatuuf dhiyeesse raggaasiseera.
Manni Maree Ministirootaa weerara Vaayirasii koroonaa ittisuu fi miidhaa ga'uu danda'u hir'isuuf labsiin yeroo mudamaa akka labsamu murtee dabarsuun isaa kan yaadatamuudha.
Labsicha hojirra oolchuuf Manni Maree Bakka Bu'oota Ummataa guyyaa har'aa walga'ii addaa 2ffaa gaggeessun labsii dhiyaate qorachuun sagalee caalmaan raggaasiseera.
Baasiin Zaman Finfinneetti tajaajila geejiba bilisaan laacha jira.
Baasiin Zaman Finfinneetti tajaajila geejiba bilisaan laachuu eegaluusa beeksise.
Gamtaan Aksiyoona geejiba Baasii Zaman dhipphina geejiba magaalaa Finfinnee furuuf waamicha biyyaa walqabatee tajaajila bilisaan kennuu eegaluusaati kan beeksise.
Mata duree tajaajila geejjibaa magaalaa bilisa ummata nu guddiseef jedhuun tajaajila laachurratti argama.
Itiyoophiyaatti namoonni vaayrasi Koroonaa (COVID -19 ) qabaman 9 dabalaataan argamuu Ministeerri Fayyaa beeksise.
Sa'aatii 24 darbe keessatti qorannoo laabraatoorii taasifameen namoota 442 keessaa 9 Vaayirasii koroonaan qabamuu mirkana'eera.
Kanaumaan walqabatee Itiyoophiyaatti lakkoofsi namoonni vaayrasi Koroonaa (COVID -19 ) qabaman 65 ga'eera.
Ministirri Fayyaa Dooktar Liyaa Taaddasaa akka ibsanitti guyyaa har'aa vaayrasicha akka qaban kan mirkanaa'e namoonni hunduu seena imala biyya alaa kan qabanidha jedhaniiru.
Namoota Vaayirasichaan qabaman keessa 7 lammiilee Itiyoophiyaa yoo ta'an tokko lammii Eertiraa tokko ammoo lammummaa Hindii kan qabu ta'uu himaniiru.
Lammiileen Itiyoophiyaa 4 Dubaayirraa gara Itiyoophiyaa dhufuun bakka tursiisa addaatti hordoffiin ta'aafi kan turedha.
Lama Tuurkii fi 1 ammoo seena imala biyya Ingiliz kan qaban yoo ta'u, hundi isaanii bakka tursiisa addaatti hordoffii ta'aafi kan ture ta'uu kaasaniiru.
Lammiin Hindii umrii 20 Ameerikaa akkasumaas lammiin Eertiraa umrii 40 ammoo seenaa imala Dubaay kan qaban ta'uu himaniiru.
Kutaa yaala addaa keessatti kan argaman namoota lama keessa tokko fayyaa isaa fooyya'uun kutichaa keessa bahuus dubbataniiru.
Dooktar Liyaan akka beeksisanitti namni sadaffaan tokka; jiraattuun magaalaa Duukam umrii waggaa 65 Bitootessa 26,2012 hoospitaala galanii hordoffiin taasifamaafii ture, har'a Vaayirasichaan lubbuun isaanii darbeera.
Manni Maree Bakka Bu'oota Ummataa waltajjii addaa har'a taa'een, muudama Boordii raawwii qorannoo labsii yeroo ariifachiisaa sagalee caalmaan raggaasiseera.
Manni Marichaa tatamsa'ina dhibee Vaayirasii koronaa too'achuuf boordii kana kan hundesse miseensa Mana marichaa keessayi.
Haaluama Kanaan;  Obbo Pheexiroos Waldasanbat  walitti Qabaa Boordii , Obbo Tasfaayee Dhaabaa walitti Qabaa Itti Aanaa , Aadde Faantayee Wandimmuu Miseensa , Obbo Shukurii Mahaaddiinâ€”â€”â€“ Miseensa 5.Dooktar Biruuk Laaphisoo â€”â€”â€”- Miseensa 6.Aadde Moominaa Mohaammadâ€”â€”â€”- Miseensa 7.Obbo Bashaadaa Gammachuu qorataa miseensa boordichaa ta'uun moggafamaniiru.Muudamni miseensota boordii kanas sagalee mormii 12 fi sagalee hin kennamne 5 sagalee caalmaan ragga'eera.Miseensonni boordii qorannoo waadaagalaniiru.Tajaajila Oduu Itiyoophiyaatu gabaase.Muummeen Ministira Dooktar Abiy Ahimad Muummeen Ministira Uk, Booriis Joonseen kutaa wal'aansaa cimaa keessaa bahuu isaanitti gammaduu ibsa.Dooktar Abiy Booriis Joonseen kutaa wal'aansaa cimaa keessaa bahuu isaanii fi fayyaan isaanii wayyaa'aa deemuu isaattii akka gammadaan fuula Feesbuukii isaanii ibsaniiru.Dafanii akka bayyanataniis hawwaniirufi.Meeshaaleen  Waraanaa fi Zayiita nyaataa Liitra kuma 7 fi 700 seeraan ala Finfinneedha gara Aanaa Dharraattii gale to'annaa jala oole.Godina Shawaa kaabaatti Meeshaalee Waraanaa fi Zayiita nyaataa Liitra kuma 7 fi 700 seeraan ala Finfinneedha gara Aanaa Dharraattii gale to'annaa jala ooluusaa Waajjirrii Poolisii Aanaa Dharraa beeksise.Weerara Vaayirasii koroonaa ittisuuf haawaasni fi Mootummaan wayita qindoominaan hojilee adda addaa irratti hojjachaa jiran kanattii, daldaaltoonni seeran alaa immoo qaxxaamuraan duroomuuf carraa kanatti fayyadamanii hojjachaa akka jiran himame.Ta'uus garuu gochi seraan alaa essayyu waan hin geenyeef hawaasnii fi qaamoleen nageenyaa waliin akka hojjechaa jiranis himame.Tarkaanffiin seeraas irratti fudhatamaa jira jedhame.Akka gabaasa OBNtti, tibbanas Aanaa Dharraatti Meeshaalee Waraanaa gosa adda addaa dabalatee Zayitnii nyaataa Jarikaanaa abbaa Liitira 20 dhibba 3 fi 85 Finfinneedha gara Aanaa Dharraattii seeraan ala galee to'annaa jala akka oole Gargaaraan Inspeekteraa Gaaddisaa Adaaree himaniiru.Injinaar Taakkalaa Uumaa fi Dooktar Liyaa Taaddasaa yaala vaayrasi koroonaa waliin walqabatee tajaajila laachaa kan jiru giddugala dandammannaa daawwatan.Itti aanaa Kantiibaa Bulchiinsa magaalaa Finfinnee Injinaar Taakkalaa Uumaa Ministira Fayyaa Dooktar Liyaa Taaddasaa waliin ta'uun ogeessota fayyaa giddugalichatti tajaajila laachaa jiran waliin mari'ataniiru.Ogeessoonni fayyaa gara alaatti otuu hin bahiin jireenya isaanii guutuu giddugalicha keessa taasifachuun rakkinni tajaajila garagaraa fi dhiyeessi akka isaan qunnamaa jiru kaasaniiru.Rakkinota ka'aniif waltumsuun akka hiikaan kan ibsan Injinaar Taakkalaan bulchiinsichi deeggarsa akka taasisu ibsaniiru.Bulchiinsi magaalicha ogeessota fayyaaf dhiyeessi nyaataa, jenaretara fi meshaalee garagaraa arjoomeera.Deeggarsa ogeessota fayyaaf taasisu cimsee akka itti fufu ta'uu Injinaar Taakkalaan himaniiru. Bakkeewwan gabaa walitti dhiheenyaan xuxxuqqiin akka hin mudanneef lafa babal'aatti sirni bittaa fi gurgurtaa tahuuf hojiirra akka ooluuf hojjachaan jira jedhe Biiroon Daldalaa Oromiya.Biirichi taamsa'ina vaairasii koroonaa hordofee gabaa tasgabbeessu dabalatee dhiyeessirratti hojjechaa jiraachu himeera.Haaluma kanaan dhaabbilee daldalaa gatii seeraan alaa dabalanii fi dhaabbilee saxilamummaan vaayrasichaa olaanaa ta' e waliigalaan 4000 kan ta'an samsamuu, kanneen 5000 tahan akeekkachisuun, 157 kan ta'a ammoo dhimmi isaanii seeraan qabameera jedhan Hogganaan Biiroo Daldalaa Oromiyaa obbo Dheengee Boruu.Dhiyeessii oomisha qonnaan walqabatee midhaan kuntaala kuma 22 gabaaf akka dhiyaatee fi yuuniyenoonnis oomishaa adda baasaa jiraachuu himaniiru.Dabalataan ittisa vaayrasichaa bu'a qabeessa taasisuuf bakkeewwan babal'oon magaalotaa Oromiyaa hundatti argaman bakka gabaa akka ta'u murtaa'eera jedhan.
Akkasumaas, gabaa socho'aan hawaasni utuu manaa hin baane ittin bitatee gurgurachuu danda'u mijeesuuf hojjetamaa akka jirus himaniiru.
Dabalaa Taaddasaatu gabaase.
Manni Maree Bakka Bu'oota Ummataa FDRI baajata dabalataa Birrii biiliyoona 28 sagalee guutuun raggaasise.
Manni Maree Bakka Bu'oota Ummataa guyyaa har'aa walga'ii addaa 2ffaa gaggeessun labsii dhiyaate qorachuun sagalee caalmaan raggaasiseera Manni marichaa kan raggaasise yaada walitti qabaan koree dhaabbii dhimmoota galii, baajataa fi faayinaansiin dhiyeessan ta'uu gabaasni EBC ni muldhisa.
Labsiin yeroo ariifachiisaa Itiyoophiyaan ifoomsite galma barbaaddameef akka ga'u qaamni hundi ga'ee isaa ba'uu qaba jedhan hoggantoonni Paartiilee siyyaasaa.
Haala labsii yeroo ariifachiisaa mootummaan Itiyoophiyaa labse ilaalchisee hoggantoonni paartiilee siyyaasaa Faanaa Broodkaastiing Korpooretii waliin turtii taasisaniiru.
Labsii kana galmaan ga'uuf qindoominni kan barbaachisu ta'uu hoggantoonni Paartiilee Siyyaasaa ibsaniiru.
Dura taa'aan Paartii Demookraatawa Hawasummaa Piroofeesar Bayyanaa Pheexiroosii fi dura taa'aan Paartii Demookraatawaa Tigraa Dooktar Aragaawii Barihee, daganna weerara Vaayirasii koronaarratti muul'atu labsiin kun ni hambisa jedhamee eeggama jedhan.Dura taa'an Paartii â€˜Izeemaa' obbo Yeshawaas Asaffaas gama isaaniin labsiin kun lammiilee weerara dhibee koroonaarra kan baraaru waan ta'eef barbaachisummaan isaa kan wal nama mormisiisuu miti jedhan.Hoggantoonni kunneen labsii kana bu'aa qabeessa taasisuuf kutaaleen hawaasaa hundi itti gaafatamummaa isaanii ba'uu qabu jedhan.Adeemsa hojiirra oolmaa labsii kanaarratti lammiilee harka qalleeyii deeggaruuf hojiin eegalamee cimee itti fufuu qaba jedhan.Muummeen Ministiraa FDRI Abiy Ahimad ergaa gabaabaan Hidha haaroomsaa fi weerara Vaayirasii koroonaaf deeggarsa taasisan.Gochi kamiiyyuu dhugummaan deebii mataa isaa qaba jedhan Muummeen Ministiraa FDRI Abiy Ahimad.Ananis ta'ee hoggantoota Paartii Badhaadhinaa gochaa keessan gaariidhaan ni dinqisiifatu.Akkuma gaarummaa fudhanne gaarummaa deebisaa jirra.8100 irratti Hidha Haaromsaatiif, 444 irratti ammoo #COVID-19 ittisuuf hojii irra oolaniiru.Hamma dhumaatti walumaan imalla jedhan. Muummeen Ministiraa FDRI Abiy Ahimad duraa taa'aa Mana Maree Birmadummaa Sudaan Leetanaal Jeeneral Abdal Fataahi Abdalraahimaan Burihaan waliin bilbilaan mari'atan.Miidhaa Weerara dhibee COVID -19 haala ittisuun danda'amurratti mari'ataniiru.Miidhaa dhibeen kun qaqqabsiisuu danda'u hir'isuuf walitti dhiyeenyaa haala waliin hojjechuun danda'amurratti mari'achuu isaanii Muummeen Ministiraa FDRI Abiy Ahimad Fuula Feesbuukii isaaniin ibsaniiru.Dabalataan yeroo rakkisaa kanatti hariiroo diinagdee biyyoota lamaanii haala cimsuun danda'amuu fi qoqqoobbii Sudaanirra kaa'ame kaasisuuf hojiilee hojjetamanirratti mari'achuu isaanii eeraniiryu.Deeggarsi weerara Vaayirasii koroonaa ittisuuf taasifamu cimee itti fufeera.Abbootiin qabeenyaa, dhaabbileen, qaamooleen dhuunfaa fi caasaaleen mootumaa weerara Vaayirasii koroonaa ittisuuf deeggarsi taasisaan cimee itti fufeera jedhame.Abbootiin qabeenyaa fi dhaabbileen magaalaa Dirree Daawaa maallaqaa fi meeshaalee birrii miiliyoona 15.5 kennuuf waadaa kan galan yoo ta'u, hanga ammaatti birrii miiliyoona 10.8 galii godhaniiru jedhame.Dhaabbileen ijaarsa Daandii sadarkaa 1ffaa hojii ijaarsaarratti bobbaa'anii argaman 13 weerara Vaayirasii koroonaa ittisuuf kan oolu birrii miiliyoona 15.3 deeggarsaan kennaniiru jedhame.Dhaabbiileen kunneen maallaqa kana koree biyyaalessaa maallaqaa fi dhiyeessii walitti qabuuf hundaa'eetti Birriin miiliyoona 14 fi kuma dhibba 5 Cheekiin kan laatan yoo ta'u kan hafa ammoo lakkoofsa heerreegaatti galchuu isaaniitu himame.Baratoonni Itiyoophiyaa Hinditti barnootara jiranis weerara kana ittisuuf kan oolu Birrii kuma dhibba 2 fi kuma 50 deeggarsaan taasisaniiru.Itiyoophiyaatti saa'aatii 24 darbe keessatti namoota 294 qorannoon laaboraatoorii taasifameef keessaa nama tokkorratti vaayrasichi argamuu ibsameera.Namni umriin isaa waggaa 43 ta'e Kaanaadarraa karaa Dubaayin Itiyoophiyaa dhufee iddoo tursiisaa keessa ture dhibee kanaan qabamuu isaa mirkaana'uu Ministirri Ministeera Fayyaa Dooktar Liyaa Taaddasaan Fuula Feesbuukii isaaniin ibsaniiru.Waliigala Itiyoophiyaatti namoonni dhibichaan qabaman 56 ga'aniiru.Itiyoophiyaatti hanga ammaatti namoota kuma 2 fi 790 qorannoon laaboraatoorii taasifamuu isaa ibsameera.Namoota dhibichaan qabaman keessaa namoonni 4 dhibichaarraa dandamachuu isaanii himameera.Manni Maree Naannoo Tigraay yaa'ii ariifachiisaa gaggeessaa jira.Manni marichaa yaa'ii ariifachiisaa 6ffaa viidiyoo konfaransiin galmoota 8 irraa qindeessuun gaggeessaa jira jedhame.Yaa'ii ariifachiisaa kanaan miseensonni Mana marichaa weerara Vaayirasii koroonaa ittisuu fi dhimmoota biroorratti murtee ni dabarsu jedhamee eeggama.Bulchiinsi Magaalaa Finfinnee naannolee 6 fi bulchiinsa magaalaa 1f meeshaalee qulqullina deeggarsa taasise.Bulchiinsi magaalaa Finfinnee tatamsa'ina vaayrasi koroonaa ittisuu fi of eeggannoo hojilee fakkeenyaa akka ta'u naannoolee Gambeellaa, Beenishaangul Gumuuz, Affaar, Tigraay, Somaalee, Harar fi Magaalaa Dirree Dawaaf meeshaalee qulqullinaa ittiin eeggataan deeggarsa taasisa.Magaalichi kanaan duras naanoo naannoolee 3f jechuun Amaaraa, naannoo kibbaa fi naannoo Oromiyaaf tokko tokkoosaaniif birrii miiliyoona 15ti tilmaamamu meeshaalee qulqullina ittiin eeggataan deeggarsa taasisuun ni yaadaatama.Maarsaa lammaaffaf meeshaalee qulqullinaa ittiin eeggataan guyyaa borirraa eegalee naannoolee hafaniif akka ergu ragaan  Waajjira Kantiibaa argame  ni muldhisaShakkamtoonni meeshaa waraanaa Matirayasii 1 fi Kilaash Koovi 7 waliin to'annoo jala oolan  Qajeelchi Poolisii Kutaa Magaalaa Addis Kataamaaa mana kophee moofa'e suphuuf kireeffame keessatti shakkamtoonni meeshaa waraanaa Matirayasii 1 fi Kilaash Koovi 7 dhooksan to'atamuun qoratamaa jiraachuu Komishiin poolisii magaalaa Finfinnee Hogganaan Diviizhiyoonii Qorataa Yakkaa fi Balaa Tiraafikaa Qajeelcha Poolisii Kutaa Magaalichaa Komaandar Geetaanah Baqqalaa meeshaan kun eessaa akka dhufee fi maaliif ooluuf akka beekuuf qoratama jira jedhaniiru.
Manni marichaa waliigaltee liqii weerara Vaayirasii koroonaaf deebii yeroo ariifachiisaa laachuuf kan oolu raggaasise.
Manni Maree Bakka Bu'oota Ummataa Itiyoophiyaa fi Waldaa Misooma Idil Addunyaa gidduutti weerara Vaayirasii koroonaaf Piroojaktii deebii yeroo ariifachiisaaf kan oolu Doolaara Ameerikaa miiliyoona 82 ol waliigaltee liqii fi deeggarsa raggaasise.
Mootummaan naannoo Oromiyaa ittisa weerara Vaayirasii koroonaarratti hojjechaa jiraachuu beeksise.
Ummanni gorsaa fi qajeelfama mootummaa fi ogeeyyii fayyaa akka hordofuu fi hojiirra oolchu Pireezedaantiin mootummaa naannichaa obbo Shimallis Abdiisaan beeksisaniiru.
Obbo Shimallis lammii Itiyoophiyaa sadaffaa dhibee Vaayirasii koroonaatin boqotan ilaalchisuun gadda itti dhagaa'ame ibsaniiru.
Lammiin Itiyoophiyaa umrii waggaa 65, jiraattuu magaalaa Dukaam kaleessa Vaayirasichaan lubbuun isaanii darbuun ni yaadatama.
Muummee ministiraa Dooktar Abiy Ahimad, daayreektara olaanaa Dhaabbata Fayyaa Addunyaa Dooktar Teediroos Adihaanoom waliin bilbilaan mari'atan.
Turmaata isaanitiin ittisa weerara Vaayirasii koroonaarratti xiyyeeffachuu isaanii muummee ministiraa Dooktar Abiy karaa fuula Feesbuukii isaanitiin beeksisaniiru.
Vaayrasicharratti Dooktar Teediroos odeeffannoo waqtaawaa kennuu isaanii fi hojii Dhaabbanni Fayyaa Addunyaa tamsa'ina vaayirasichaa ittisuuf taasisaa jiruuf Dooktar Teediroos nan galateeffadha jedhaniiru Dooktar Abiy.
Yeroon dhiphisaan kun yoomiyyuu caalaa hoggansa waloo akka barbaadu naaf mirkaneessaniirus jedhan.
Hoggansi isaaniis kan yeroo isaa fi ittigaafatamummaa isaanii gitudha jedhan muummee ministiraa.
Muummee ministiraa Dooktar Abiy Ahimad, mootii Abu Daabii Mohaammad biin Al Zaayid Al Naahiyaan waliin bilbilaan mari'atan.
Turmaata isaanitiin ittisa weerara Vaayirasii koroonaarratti mari'ataniiru.
Vaayrasicha ittisuuf tumsi waloo barbaachisaa ta'uu ibsaniiru.
Weeraricha ittisuuf qindoominni biyyoota addunyaa murteessadhas jedhaniiru.
Bulchiinsi magaalaa Finfinnee aanaalee hundatti torbee itti aanuu eegalee hojii Vaayirasii koroonaa adda baasuu mana manarraa eegaluufi.
Itti aanaan kantiibaa magaalaa Finfinnee Injiinar Taakkalaa Uumaan ibsa har'a laataniin akka beeksisanitti, hojichi aanaalee magaalichaa 117tti gaggeeffama.
Hojichaafis ogeeyyiin fayyaa muuxannoo qaban, sooroma ba'an waamicha taasifame fudhachuun bobbichatti ni makamu.
Kunis humna ittisaa dabalataa nuuf ta'eera jedhan Injiinar Taakkalaan ibsa isaanitiin.
Torbee dhufurraa eegalee barattootni bakka jiranitti barnoota kan eegalan ta'uu, baankiin nyaataa iddoo 1,200tti qophaa'uu fi dargaggoonni kuma 30 ta'anis hojichaaf qophaa'uu isaanii itti aanaan kantiibichaa eeraniiru.
Sagantichaan barattoonni kutaa 7 gadi jiran barnoota isaanii raadiyoon kan hordofan ta'a jedhan.
Barattoonni kutaa 7 hanga 12 jiran ammoo plaazmaadhan barnoota isaanii ni hordofu.
Koomiishiniin Guumruukaa fi Ministeerri Galiiwwanii meeshaalee fi oomishaalee nyaata Birrii 1,047,909,135 naannoleedhaf raabsan.
Koomiishinichii fi ministeerichi weerara Vaayirasii koroonaa ittisuuf tumsa taasisaa jiraachuu beeksisaniiru.
Deeggarsi laatames naannolee 9, bulchiinsota magaalaa 2 fi waldaalee tola oolmaa 26f raabsamuun ibsameera.
Deeggarsichi barbaachisaa ta'uusaa hubachuudhan gumaachamuusaa ministirri Ministeera Galiiwwanii obbo Laaqaa Ayyaaleewii fi koomiishinarri koomiishinichaa obbo Dabalee Qaabataan ibsaniiru.
Meeshaaleen laataman yeroo addaddaatti koontiroobaandidhaan kan qabaman ta'uun ibsameera.
Bisraat Mangistuutu gabaase.
Ameerikaatti sa'aatii 24 keessatti Vaayirasii koroonaatin namoonni kumni 2 ol ta'an lubbuu isaanii dhabaniiru.
Sa'aatii 24 darbe keessatti namoonni kumni 2 fi 108 ta'an Vaayirasii koroonaatin kan du'an yoo ta'uu, walakkaa miiliyoona kan caalan ammoo vaayrasichaaf saaxilamaniiru.
Yaa ta'u malee koreen ogeeyyota Covid-19 Masaraa Mootummaa Adii, weerarichi Ameerikaa hunda waliin ga'uunsa hin oluu jedhaniiru.
Akka ragaan Yuunvarsiitii Joon Hoopkiins muul'dhisutti Ameerikaatti hanga yoonaatti du'i kumni 18 fi 693 galmaa'era.
Namoonni kumni dhibbi 5 fi 399 ammoo Vaayirasichaan qabamaniiru.
Duuti galmaa'e walakkaan magaalaa Niiwuyoorkittidha.
Dhibee kanaan kan miidhamte Xaaliyaanin lakkoofsa namoota du'anii olaanaa galmeessaa jirti.
Yaa ta'u malee Ameerikaatti du'i galmaa'aa jiru kan Xaaliyaan caaluun akka danda'u mirkanaa'era.
Xaaliyaanitti Vaayirasichaan namoonni kumni 18 fi 849 du'aniiru.
Waliigala Vaayirasichaan addunyaarratti namoonni kumni dhibbi 1 ol ta'an yoo du'an, miiliyoonni 1.6 ammoo vaayrasichaaf saaxilamaniiru.
Kan dandamatan ammoo kuma dhibba 3 fi kuma 74 ol ga'aniiru.
Danbiin labsii yeroo ariifachiisaa raawwachiisu Abbaan Alangaa Waliigalaa ifoomse.
Weera Koroonaa vaayirasii ittisuu, too'achuu fi miidhaa geechisuu danda'u hir'isuuf wixinee labsii yeroo ariifachiisaa Manni maree ministirotaa baase Manni Maree Bakka Bu'oota Ummataa raggaasisuun ni yaadatama.Abbaan Alangaa Federaalaa Aadde Adaanech Habeebee danbii labsichi ittiin raawwatamu irratti ibsa kennaniiru.Danbii labsichi ittiin raawwatamu kutaalee gurguddoo afur kan qabu yoo ta'u, innis dhorkaa fi dirqama kan kaa'u, akkasumaas dangeeffama adda addaa of keessatti kan qabatedha.Dhorka ilaalchisee walgahii amantis ta'ee siyaasaa, iddirii, daboo, iqubii fi kanneen biroo namoota 4 ol walga'uun dhorkaadha.Sirna awwalchaa fi kanneen barbaachisoo biroo yoo jiraate garuu haalli itti eyyamamu jiraachu eeraniiru.Naannoo daangaa tajaajila Kaargoo, fe'umsa gogaa fi dhagala'oorraan kan hafe sochii kamiirrayyu cufaadha.Namoonni mana kireeffatan fedhii isaani yoo lakkisan malee baasuu fi kiraay manaa dabaluun dhorkaadha.Barataa fi barsiisaan onlaynin malee qaamaan wal arguun hin eeyyamamu.Bakkeewwan ispoortii, daa'imman itti taphatan, akkasumaas harka walfuudhun dhorkaa ta'u ragaan Tajaajila Oduu Itiyoophiyaarra argame ni muldhisa.Dameen geejjibaan qaxxamurri naannoo teessoo qabuun imaltoota %50 ol fe'uun dhorkaadha.Muummeen Ministira Dooktar Abiy Ahimadii fi Giiftii dureen aadde Zinnaash Taayyaachaw dhiyeessi nyaataa Bulchiinsa magaalaa Finfinneef arjooman.Deeggarsichi jiraattoota magaalichaa deeggarsi isaan barbaachisuuf kan oolu yoo ta'u, maatii 1000 kan ga'udha.Miidhaa vaayrasi koroonaa qaqqabsiisa jiru ilaalcha keessa galchuun yeroo yaaddessaa kanatti kutaalee hawaasaa miidhamoo ta'aniif dhiibbaan diinagdee hanga tokko akka salphatuuf hawaasni wal tumsuu akka qabu dhaamaniiru. Ministirri Dhimma Alaa obbo Gadduun Ambaasaaddaroota biyyoota Awurooppaa Itiyoophiyaa bakka bu'an waliin mari'atan.Ministirri Dhimma Alaa FDRI obbo Gadduu Andaargaachaaw Ambaasaaddaroota biyyoota Awurooppaa Itiyoophiyaa bakka bu'an waliin konfiraansi viidiyoo gaggeessaniiru.Marichi sochii waliigalaa Itiyoophiyaan weerara vaayrasi koroonaa ittisuuf taasisaa jirtuu fi haala hidha haaroomsa irraatti kan xiyyeeffatedha.Obbo Gadduun Itiyoophiyaan tattamsa'ina vaayrasichaa ittisuuf hojii raawwachaa jirtu gaggeesitoota misiyoonaaf ibsaniiru.Gaggeessitoonni misiyoonaa biyya itti ramadamanitti dhaabbilee mootummaa fi miti mootummaa waliin weeraricha ittisuuf kan dandeesisu tumsa akka cimsaanii fi muuxxanno biyyoonni ittisa vaayrasicharratti taasisaan dabarsuun gama isaaniin ga'ee isanii akka ba'atan obbo Gadduun qajeelcha laataniiru.Muummeen Ministira Dooktar Abiy Ahimad hundeessa Teesla Eloon Maaski waliin mari'atan.Muummeen Ministira Dooktar Abiy Ahimad hundeessa Teesla Eloon Maaski waliin Afrikaatti carraaqqiiwwan weerara Vaayirasii koroonaa ittisuuf taasifaman irratti mari'ataniiru.Yeroo rakkisaa kanatti Ardii keenyaaf deeggarsa gochuuf ka'uusaatti Muummeen Ministira Dooktar Abiy dinqisiifataniiru.Muummeen Ministira Dooktar Abiy dhaabbaticha waliin ni hojjenna; dandeettii kalaqaa isaa Afrikaa tajaajiluuf yoo inni oolchu ni argina jedhaniiruDhaabbanni tola ooltummaa Kameed Sheer Idil Addunyaa tattamsa'ina vaayrasi koroonaa ittisuuf kan dandeesisu deeggarsa meeshaalee  Bulchiinsa Magaalaa finfinneef kenne.Deeggarsicha kan fuudhaan Itti Aanaan Kantiibaa Bulchiinsa Magaalaa Finfinnee Injiinar Taakkalaa Uumaa lammiileen Itiyoophiyaa dhaabbatichi deeggarsa Itiyoophiyaadhaf akka taasisuuf ga'ee isaani ba'atan galateeffataniiru.Deeggarsichi haguuggii fuulaa kuma 45, uffata yaalaa fi haguuggi harkaa fa'i.Dhaabbatichi kanaan duratti damee fayyaaf deeggarsa taasisa tureera.Kanaan duratti deeggarsa birrii miiliyoona 20tti tilmaamamu kan  taasise yoo ta'u, yeroo ammaa tattamsa'ina vaayrasichaa ittisuuf  carraqqii godhamaa jiru deeggaruuf akka ta'es ibseera.Abbaan Kiiloo Vooltii 132/33 buufanni rabsaa humna elektirikii Qabira Dahaar ifatti hojii eegaluu isaa ibsame.Buufata rabsaa humna elektirikaa kana hojii raawwachiisaan humna elektirikaa Itiyoophiyaa obbo Ashabbir Baalchaa fi itti aanaan Preezdaantii naannoo Soomaalee obbo Musxafee Mahaamamad eebbisuun tajaajila eegalchiisaniiru.Dameen humna guddina diinagdeef gumaacha olaanaa qabaachuu obbo Ashabbir ibsuun, humna elektirikaa guutuu biyyattiitti waliin ga'uuf xiyyeeffannoo olaanaan hojjetamaa jira jedhan.Buufanni Qabira Dahaar hojii eegaluun isaa guddinna diinagdeef naannoo Soomaaleef qooda guddaa tapha jedhan.Ummata naannichaan baga gammaddaan jedhaniiru.Bu'uraalee misoomaa hundaaf bu'urri humna elektirikaat kan jedhan itti aanaan Pireezedaantiin naannoo Soomalee obbo Musxaafee Mahaammad jijjiirramaa as buufaanni kun naannichatti buufata 2ffaa ta'uu ibsaniiru.Yeroo itti aanuu magaalootan akka Waardeer humna ibsaa akka arganatiif xiyyeeffannoon hojjetamaa jira jedhan.Qaamooleen hundi qindoominaan fi xiyyeeffannoon hojjechuu isaaniitiin buufanni kun yeroo gabaabaa keessatti ijaarramee akka xumuramuuf shoora ba'eera jechuu isaanii ragaan Humna Elektirikii Itiyoophiyaarraa argame ni muul'isa.
Biyyoonni laakoofsa bara warra Giriigooriyaanii hordofan har'a Ayyaana Hiikaa kabajaa jiru jedhame.
Biyyoonni addunyaa amantaa Kiristinnaa hordofan hedduunn ayyaana du'aa ka'uu Iyyasuus Kiristoosa haala addaan kabajuurratti aragmu.
Sababa weerara Vaayirasii koroonaan haala kana dura barameen kabajuun rakkisaa ta'us hordoftoonni sirnoota garaagaraan kabajuurratti argamu jedhameera.
Biyyoonni tokko tokko garuu bifuma kanaan duraa kabajaa jiru jedhame.
Haalli kun weerara Vaayirasii koroonaa caalmaatti akka hin babal'ifne sodaa guddaa uumuu isaa ibsameera.
Bulchiinsa magaalaa Finfinneetti tumsi weerara Vaayirasii koroonaa ittisuuf taasifamuu cimee itti fufeera.
Guyyaa har'aa dhaabbileen, Qonnaan bultoonni, qaamooleen dhuunfaa kutaa magaalaa Finfinnee deeggarsa taasisaniiru.
Haaluma kanaan:- Qonnaan bultoonni kutaa bulchiinsa Eekkaa Xaafii kuntaala 100 ,Qonnaan bultoonni kutaa bulchiinsa Nifaas Silk Laaftoo Xaafii kuntaala 130 , Qonnaan bultoonni kutaa bulchiinsa Aqaaqii Qaallittii Xaafii kuntaala 223 , Warshaan Saamunaa Tooriiyaa saamunaa kaartoonii 400 , Dhaabbanni Daawwachiisaa Habashaa konkolaataa Haayruufii 1 fi Saamunaa kaartoonii 300 , Dhaabbanni Oomootik Jeneeraal Muuzii kg 550, Dinnicha kuntaalaa 120, Timaatima Saanduqa 60, Qullubbii Saanduqa 60, Sooftii 500, fi haguuggii fuula fi funyaanii kuma 1 , Dhaabbanni alergii fi gaclhaa Koomaa akkaadaamii Sawunat Bishaw waliin ta'uun saamunaa qaamaa fi uffataa kaartoonii 70 fi Xaafii kuntaala 50 , Dhaabbanni G fi S Istaar Diraagoon haguuggii fuulaa kuma 50 fi uffata meediikaalaa 500 , Dhaabbaanni Kookaa Kollaa dhugaatii lallaaffaa saanduqa kuma 12 fi 672, daakuu kuntaala 208, Zayta kaartoonii 355, paastaa 401 fi Saanitaayzarii 81 , Gareen Biyyaaleessa dhiiraa fi dubartootaa Itiyoophiyaa Birrii kuma dhibba 1 fi kuma 20 , Leenjiftoonni garee biyyaalessaa, Priimeyar liigii fi suuppar Liigii Itiyoophiyaa Birrii kuma dhibba 1 fi kuma 25 , Komishiniin qonnaan bultootaa fi qonnaa bulchiinsa magaalaa Finfinnee Boqqoollaa kuntaala 150 fi abbaa warraa kuma 1 fi 655niif meeshaalee qulqullinaa fi shaqaxa nyaataa , Meeylaanchi kaafee fi Reestooraantiin birrii kuma 50 , Jiraattoonni mandara Aaltaad Birrii kuma 70 , Dhaabbanni galchaa walligalaa Saamu'eel Kaasahuun Taankarii Kuusaa Bishaanii Birrii miiliyoona 1 baasu gamaachuu isaanii ragaan Waajjira Kaantibaa magaalaa Finfinneerraa arganne ni muul'isa.
Manni Maree Ministirootaa walga'ii idilee 82ffaa gaggeesseen dambii labsii yeroo ariifachiisaa raawwachiisuuf ba'e irratti mari'achuun murtee dabarseera.
Manni marichaa weerarri dhibee COVID-19 sadarkaa addunyaatti daraan babal'achuun lubbuu namaa, diinagdee fi hawaasummaa haalaan miidhaa jiraachuu ilaaleera.
Weerara yeroo gara yerootti dabaluun miidhaa hammaataa qaqqabsiisaa jiru kana hojmaata idileen to'achuun sadarkaa hin danda'amnerra ga'uu isaa eerera.
Dhibee kana to'achuu fi ittisuuf, akkasumas miidhaa ga'u hir'isuuf manni mari'acha labsii yeroo ariifachiisaa labsuun isaa kan yaadatamuudha.
Heera mootummaa biyyattii keewwata 93/4/ bu'ura godhachuun Manni Maree Ministirootaa dambii dhimmoota bu'uraa of keessatti hammate labsii yeroo ariifachiisaa kana raawwachiisu baaseera.
Bu'uruma seeraatiin weerara COVID-19 ittisuuf, to'achuu fi miidhaa geessisu hir'isuuf dambii labsii yeroo ariifachiisaa lakkoofsa 3/2012 raawwachiisuuf dhiyaaterratti gadi fageenyaan mari'achuun sagalee guutuun murteessera jedhame.
Dhaabbileen Indaastirii Paarkii Hawaasatti argaman guyyaan haguuggii fuulaa kuma 10 ol oomishaa jiraachuu Muummeen Ministiraa Dooktar Abiya Ahimad ibsan.
Indaastiriiwwan Itiyoophiyaatti argaman haala yeroo bu'ureeffachuun hojjechaa jiraachuu Muummeen Ministiraa FDRI Abiy Ahimad Fuula Feesbuukii isaaniin ibsaniiru.
Haaluma kanaan dhaabbileen Indaastirii Paarkii Hawaasatti argaman hojii isaanii osoo hin dhaabiin fedhii ariifachiisaa guutuuf dhama'aa jiru jedhan.
Yeroo ammaatti guyyaan haguuggii fuulaa kuma 10 oomishaa kan jiran yoo ta'u, oomisha isaanii guyyaan kuma 50tti ol guddisuuf karoorfachuu isaanii ibsaniiru.
Hojjii Indaastiriiwwan kanneenii kan jajjabeessan Muummeen Ministiraa, dhaabbileen biroos oomishaalee haala yeroof barbaachisanii fi qalaqaan deeggarame raawwachuu qabu jedhan.
Muummeen Ministiraa Biriitaaniyaa Booriis Joonsan dhibee koroonaarraa dandamachuun Hospitaalaa ba'uu isaanii ibsame.
Guyyoota sadiif kutaa yaala addaa (ICU) keessa kan turan Booriis Joonsan dhibichaarraa dandamachuun Hospitaala ba'aniiru jedhame.
Vaayirasichaan qabamanii guyyaa 10'nitti Hospitaala kan seenan Booriis Joonsan Dilbata darbe ture.
Muummeen ministirichaa yeroo dhiyootti gara hojiitti akka hin deebine dubbii himaani isaanii ibsaniiru.
Ogeeyyii yaalaa Hospitaala Qidduus Toomas Landanitti kunuunsa addaa taasisaniif Booriis Joonsan galateeffataniiru jedhame.
Bulchiinsa magaalaa Finfinneetti qaala'iinsa gabaa furuuf hojjetamaa jiraachuu ibsame.
Magaalichatti oomishaaleen kuduraa fi midhaanii suuqiiwwan shamattootaatti galuu eegalaniiru.
Jiraattoonni magaalichaa oomishaalee kanneen gatii madaallawaan bitachuu kan danda'an ta'uu bulchiinsi magaalichaa beeksiseera.
Weerara Vaayirasii koroonaan walqabate hanqinni dhiyeessii oomishaalee akka hin muddanneef suuqiiwwaan shamattootaa 800tti hawaasaf gatii gadi aanaan oomishaaleen murteessoo ta'an dhiyaachuu itti aanaan Kaantibaa magaalaa Finfinnee Injiinar Taakkalaa Uumaan dubbataniiru.
Injiinar Taakkalaan guyyaa har'aa haala qophii shamattootaa fi oomishaalee galaa jiran kutaa bulchiinsa Qiirqoositti argamuun daawwachuu isaanii ragaan Waajjira Kaantibaa magaalicharraa argame ni muul'isa.
Bulchiinsi magaalichaa hanqina dhiyeessii oomishaalee furuuf qonnaan bultootarraa kallattiin bituun jiraattootaf gatii madaallawaan dhiyeessuuf kan hojjetu ta'uu isaa beeksisee ture.
Guyyaa kabaja ayyaana Hiikaa bara warra Giriigooriyaanitti lakkoofsi namoota Vaayirasii koroonaan du'anii kuma dhibba 1 fi kuma10 caale.
Addunyaarratti guyyoota 102 keessatti namoonni miiliyoonni 1 fi kumni dhibbi 8 fi kumni 3 fi 605 Vaayirasii koroonaa qabamaniiru.
Namoota qabaman kanneen keessaa namoonni kumni dhibbi 1 fi kumni 10 fi 892 lubbuu dhabaniiru jedhame.
Akka gabaasa Yuunvarsiitii Johans Hopkiinsanitti Namoonni kumni dhibbi 4 fi kumni 12 fi 356 dhibichaarraa bayyanataniiru.
Afrikaatti ammoo namoota kuma 13 fi 805 dhibichaan qabaman keessaa namoonni 747 du'aniiru.
Namoonni kumni 2 fi 415 dhibicharraa dandamataniiru jedhame.
Akka ragaan Dhaabbatta Fayyaa Addunyaa muul'isutti biyyoota 52 keessatti qofa ogeeyyiin yaala fayyaa kumni 22 ol Vaayirasii koroonaa qabamaniiru.
Jimma magaalaa guddaa kibba-lixa Itoophiyaa yoo ta'u Finfinneerraa km330 fagaatee argama.
Jimmi, nannoo Oromiyaa keessatti godina addaa yoo ta'u godina Jimmaatin marfamee argama.
Magaalaan kun loongitiyuudi fi laatitiyuudii 7Â°40â€²Ka 36Â°50â€²B irratti argamti.
Filannoo bara 2007 dura, Jimmi akka godina addaatti qoodamte.
Jimma godinaalee Oromiyaa keessa jiran keessa tokko dha.
Maqaaan Jimma kuni maqaa mootummaa Jimmaa durii kan Kafaa wajjiin bara 1932 kessatti walitti makamani irra dhufe.
Jimmaan kibbaan mootummaa naannoo Saba, Sablammootaa fi Uummattoota Kibbaan, kaaba-dhihaan godina Iluu Abbaa Booraan, kaabaan Wallagga Dhihaan, kaaba-bahaan Shawaa Dhihaan daangeeffamtee argamti.
Bakki dheerina guddaa godina kana keessa Garaa Maigudoti.
Aanoleen Jimma keessatti argaman kan akka Qarsaa, Gannat, Gommaa, fi Saqqaa jedhamani ni jiru.
Barreeffama Abbaa Taayitaa Bunaa fi Shaayii Itoophiyaa (Ethiopian Coffee and Tea authority) irratti hunda'uudhaan Abbaa Taayitaa Istaatistiksii Itoophiyaa (Central Statistical Agency) akka gabaasetti tooniin buna hanga 26,743 bara dhuma 2005tti oomishama.
Kun immoo baasii Oromiyaa keessaa dhibbantaa 23.2% yoo ta'u baasii biyya keessaa immoo parsentii 11.8% ta'a.
Kuni immo Jimman zoonii buna midhasun bekkaman sadeen kessa tokko ishee godha.
Lamman hafaan kan birra Sidaamaa fi godiina Gede'oo dha.
Jimma godinaalee Oromiyaa keessa jiran keessa tokko dha.
Maqaaan Jimma kuni maqaa mootummaa Jimmaa durii kan Kafaa wajjiin bara 1932 kessatti walitti makamani irra dhufe.
Jimmaan kibbaan mootummaa naannoo Saba, Sablammootaa fi Uummattoota Kibbaan, kaaba-dhihaan godina Iluu Abbaa Booraan, kaabaan Wallagga Dhihaan, kaaba-bahaan Shawaa Dhihaan daangeeffamtee argamti.
Bakki dheerina guddaa godina kana keessa Garaa Maigudoti.Aanoleen Jimma keessatti argaman kan akka Qarsaa, Gannat, Gommaa, fi Saqqaa jedhamani ni jiru.
Barreeffama Abbaa Taayitaa Bunaa fi Shaayii Itoophiyaa (Ethiopian Coffee and Tea authority) irratti hunda'uudhaan Abbaa Taayitaa Istaatistiksii Itoophiyaa (Central Statistical Agency) akka gabaasetti tooniin buna hanga 26,743 bara dhuma 2005tti oomishama.
Kun immoo baasii Oromiyaa keessaa dhibbantaa 23.2% yoo ta'u baasii biyya keessaa immoo parsentii 11.8% ta'a.
Kuni immo Jimman zoonii buna midhasun bekkaman sadeen kessa tokko ishee godha.
Lamman hafaan kan birra Sidaamaa fi godiina Gede'oo dha.
Godina Jimmaa aanaa qarsaa ganda goraa sariitii keessatti sababa walitti bu'iinsa hawaasa gandaa fi maatii tokko gidduutti uumameen goraan sariitii gandoota aanichaa keessaa ishee nagaa dhabde ta'uun ni beekama.
Aanaan saxaxamma aanaalee godina jimmaa jiran keessaa ishee tokkodha aannan kun buu,uralee misoomaa haa dhabdu malee bakki argama ishee waan hundaan kan guutamteedha Haalli qilleensa ishee kan nama hawwatuudha.
Aanaan kun gandoota hedduu kan of jalatti qabattee argamtuu dha Madda gootota kan taate kan akka mizbaau akka Dagaa deenoo fi kkf dha egaa biyya gaarii akkanaa maaf seenaan ishee awwaalamee akka ture naaf hin galle.
Aanaan xiroo aftaa anooneel jiraan keesaa anaa qaarsaa waajin waaliitii dhiyaatas haatawuu maalee anichaa keesatii saabafi saablaamii waalin kaan jirtu taawunsaa anoolee biraaraa adda isaa godhaa .
Gaama baahatin ummata saabafii saab lamii ummaata kiibbaa waalitiii dhiyaataa.
Rippabliikii Federaalawaa Dimokraatawaa Itiyoophiyaa jedhamuudhaan kan beekamtu biyya Gaanfa Afrikaatti argamtu yoo taatu, erga Eertiraan irraa bara 1993 G.C.cittee booda biyya lafa qofaan marfamte taatee jirti.
Itoophiyaan kaabaan Eertiraan, dhihaan Sudaanin, kibbaan Keeniyaan, kaaba-bahaan Jibuutiin fi bahaan immoo Somaaliyaan daangeffamtee argamti.
Itiyoophiyaan biyyoota umrii guddaa qaban (biyyoota qaroomsa durii qaban)jalatti yoo ramadamtu, Afrikaa keessaa baay'inna ummataan lammaffaa irratti argamti.
Barbaadina dhufaati ilma namaa irratti ga'e guddaa kan qabdu biyyittiin tun, maqaa cradle of mankind (bakka dhaloota sanyii nama jechuudha) jedhamuuf filatamuu dandeessee jirti.
Itiyoophiyaan biyyoota Afrikaa keessaa koloniin kan hin qabamin keessaa tokko dha.
Laayibeeriyaan koloniin qabamu baatullee, biyyittin Laayibeeriyaa kanitti dhaabatte koloni Afrikaanota Ameerikaa taate want turteefi.
Itoophiyaan waggaa shaniif 1936-1941 G.C Faashistii Xaaliyaann haa qabamtu malee, dhuma irratti Itiyoophiyaan gragaarsa Ingilaandiitiin mo'achuu dandeesseetti.
Jaarraa 4ffaa kessatti kan gara kiristaanummaatti jijjiramte biyyi kuni, addunyaa keessaa biyya mootummaa kiristaana qabanii turan keessaa ishee lammaffaa dha.
Itoophiyaa Haa ta'u malee biyyi Itoophiyaa seenaa hacuuccaa fi ukkaamsaa dheeraa keessa kan turte yoo ta'u keessaayyuu bara mootummaa Minilik, Hayila Sillaasee, Dargii, fi ADWUI hidhaa, reebicha(tortue), fi ajjeechaa keessa darbite.
Namoonni mirgaa fi wal qixxummaaf qabsaahan hedduun haala kanaan ukkaamfamaniiru.
Akka Dhaabbannii Maallaqa Addunyaa jedhutti, Itoophiyaan biyyoota addunyaarra baayyee saffisaan guddachaa jiran keessa ishii tokko yoo taatu bara 2004 hanga 2009tti guddina diinagdee dhibbeentaa 10% ol galmessisiifte.
Kunis bara 2007 fi 2008 diinagdee boba'aa-maleessa kan baayyee saffisaan guddachaa ture dha.
Bara 2012tti, guddinni kun gara 7%tti gadi bu'e.
Gara fuulduraatti, guddinni Itoophiyaa naannoo 6.5% ta'a jedhamee tilmaamama - kunis fedhiin namoota biyya alaa dadhabaa kan deemu fi sochiin abboota dhuunfa biyya keessaa ammoo kan daangeffame ta'u irraan kan ka'edha.
Eeritiraan biyya Gaanfa Afrikaa keessatti argamtu.
Eeritiraan naannoo Galaana Diimaatti argamti.
Eeritiraa n biyya baha Afrikaatti argamtu yoo tattu dhihaan Sudaaniin, kibbaan Itoophiyaan, kibba-bahaan Jibuutin dangeffamte argamtii.
Bahaa fi kabba-bahaan Galaana Diimaan kan marfamte yoo taatu, Galaana Diimaa gama immo Sa'ud Arabiyaa fi Yamanitu argama.
Odoloonni Dahilaak fi Odolli Hanish bayyen akka kutaa Eertiratti ilaallamu.
Mudde 1, 1890tti, Eertiraan bittaa gabrummaa (colony) Ixaaliyaa jala galte.
Eertiraan ammaa kuni billisumma Itoophiyaarra kan argatte warrana wagga sodammaffi geggeffameen booda.
Warranni kunis bara 1961 hanga 1991 geggeeffame.
Heerri Eertiraa bara 1997tti ba'e akka ibsetti, Eertiraan riippabiliika pirezidaantin bultu (presidential republic) yoo taatu dimookiraasii paarlaamaa (Unicameral Parliamentary Democracy) qabdi.
Haa ta'u malee sababa warrani Itoophiyaa fi Eertiraa jiddutti Caamsaa 1998 jalqabbeffi, Eeritraan seera kana hojji irra olchuu hin dandenye.
Eertiraan biyya afaan fi adaa adda adda qabdu fi gosa amantii lamma qabdi, kunis amantii Islaamaa Sunnii fi amantii Ortodoksii kan bahaa (Oriental Orthodox Christianity) ti.
Ertiraa keessatti gosa sagalitti argamu.
Eritraan afaan biyyaffi murteeffame hin qabdu, haa ta'u malee biyya keessatti afaani gosa sadiin hojjattu; kunis Tigriffa, Arabiffa fi Ixaaliyaaniffa dha.
Afrikaan addunyaa keessaa ardii guddittii lammaffaa fi ardii baay'ina ummataan Eshiyaatti aantee lammaffaa irra jirtu dha.
Odollan(island) Afrikaatti dhihaataniin walitti qabame Afrikaan bal'inni ishee hanga 30,221,532 kmÂ² (11,668,545 miÂ²) yoo ta'u, balinni kuni immoo 6.0% balinna addunyaa (lafaa fi bishaan walitti qabame) yo qabaattu, kan lafa qofaatiin immoo 20.4% ballina addunyaa qabata.
Bara 2016 baay'ina ummataa 1,225,080,510 caalu biyyoata 61 keessatti yoo qabdu, baayinni ummataa kun immoo 14% baayina ummata addunyaa ta'a.
Ardiin kun kaabaan Galaana Mediteraaniyaanii, kaaba bahaan Suwiiz Kanaal fi Galaana Diimaa, kibba bahaan Garba Indiyaa, dhihaan immoo Garba Atilaantiikii daangeffamte argamti.
Madagaskaar iin walitti Afrikaa keessa biyyoota 46tti argama, odolaan walitti immoo biyyoota 53tti argama.
Seenaa Finfinne Guddina â€˜Addis Ababaaf' Oromoon buqqa'ee baduu hin qabu!
Obsi cunqurfamootaa roorroo warra isaan cunqursuu gabbisa!!
Akeekni barruu kanaa seenaa Finfinne (Addis Ababa) katabuuf osoo hin taahin, waamicha dirmannaa Waldaan Maccaa fi Tuulama sagantaa mootummaan Itoophiyaa Oromoota Finfinne irra buqqisuuf qabu ilaalchisee iyyata addunyaatti dabarse irratti yaada kennachuuf.
Saganta motumman Itopphiyaa Oromoon lafa isaa irraa buqqisuuf qopheefate iggituuf, Oromoon "diinni kana na godhe; sana na godhe" jedhee ofii gadduu dhiisee, yoomiyyuu caalaa of irraa loluu jalqabuu qaba.
of irraa loluu hanqachuun, diinni sodaa tokko malee tufiin cunqursa isaa akka itti fufu godha.
Haalli har'a Finfinne keessatti ta'aa jiru isa kana.
Biyya lafaatti ykn addunyaatti iyyachuun, kanneen nu saamuu fi nu salphiisuu nurraa dhowwuu hin danda'u.
Caalaa nu salphisa malee!
Akka jedhamutti, seera uumaa keessaa inni duraa of dandamachiisuu ("self-preservation") dha.
Dhiitama mirga keenyaa kana iggituuf of aarsa (sacrifice) feesisu kafaluu, ykn afaan keenya qabatnee akka sabaa lafa irraa haxaawamnee baduu dha.
Sirna gabruummaa dhabamsiisuuf qabsaawaa kan ture, Fredrick Douglas kan jedhamu namni biyya Ameerikaa tokko dubbii bara 1857 godhe keessatti waan arman gadi  jiru kan jedhee ture:".
Warri bilisummaaf dhabbatnna jedhan, garuu sochii sabaa irraa fagaatani ta'ani ilaalan, akka nama osoo qotee hin facaasin midhaan haammachuu fedhuu ti.
Isaan kun, warra bokkaa bakakkaa fi balaqqeessa hin qabne hawwan.
Qabsoon sabaa qabsoo sammuu ta'uu danda'a; ykn qabsoo irree ta'uu danda'a; ha ta'u malee qabsaa'uu feesisa.
Warri aangoo qaban mirga tokkollee qabsoo malee kennnani hin beekkani.
Kennuufillee hin deemani.Saba cunqursaa ofra hinfacifnee yoomiyyu cunqurfamni ittuma fe'ama.
Jechii Fredrick Douglas haala amma keessa jirru ilaalchisee waan hedduu nu barsiisa .
Baay'een keenya yeroo hunda waa'ee bilisummaa fi birmadummaa haasofna .
Garuu, bilisummaa fi birmadummaa fiduuf homaallee gochaa hin jirru .
Nuti, warra osoo qotnee hin facaasin midhaan haammachuu hawwinu dha .
Hawwin Oromoo bilisa hin baasu .
Yoo hoojitti gedarame malee!
Wa'ee Finfinnee dha kutaa sadiitti hirree ilaalu dandenya .
Hata'u malee waan kutaan sadeen armaa gaditti keessatti ibsinu seenaa Finfinne qofaa osoo hin taane, seena Oromootis .
Bara 1843 (ykn waggaa 160 duraa)  Akkuma hedduun keessan beektani, hawaasin warra Amaara Manz jalqaba jaarraa 18ffaa tti babal'achuu jalqabee, bara Sahile Sellassie, jechuun akaakayyu Menelik mootummaa dhaabbate.
Sahile Sillaseen Motomaa Manzee ykn Shawaa dha bara 1813 amma 1847tti waggaa 34 bitee.
Waggaa-waggaatti si'a lama ykn sadii Oromoota ollaa isaa turan weeraraa kan ture Sahile Sellaaseen, akkuma bare bara 1843 keessa Finfinne weerare.
Namtichi Major W. C. Harris jedhamu, mootumaa Inglizii irra Sahilee Sillaaseetti ergamee, baatii 18fi Sahile Sillaasie wajjiin yeroo  turetti weerara Sahile Sellaaseen Oromoo irratti geggeessaa ture dukaa deeme argee, hubatee, macaafa "The Highlands of Aethiopia (1844)",  jedhamu barreesse.
Harris macaafasaa keessatti kutaa Bobbaa boojii fi Saaminsaa (saamichaa) jedhu jalatti wa'ee Finfinne gabaabaatti akka armaa gadii barreesse.
Loon dhibbaan lakkawwaman marga lalise dheeda jiru .
Tikeen saanii, balaa itti dhufaa jiru hin beekne; hidhatani hin baane; nagaan loonsaani tiksata jiru; inni kaani maasi-isaa keessaa hoji-isaa hojjetataa jira; maatiin isaanii weeddisaa mana bira dalagatu; aduu dhihuuf deemti, laafaf mukni ifaa shee gammaachuu gudaan waan calaqsani fakkaata.
Garuu osoo aduun hin seenin, badii guddaan biyya kanairra diriisuuf, warri akka bineesaa nama nyaatani kumaataman itti dhangala'a jiru.
Waaqin abbootii keenya, nu ha jabeessu ! jedhee ibidda fi meesha waraanaan akka Oromo irratti bobba'an ajaje.
Warranni Amaaraa, otoo Oromoon hinbekini akka galaanaa mandaroota Oromoo irra dhangala'e .
Oromoota lubbusaanii baasuuf baqatan ari'aa, midhaan ga'ee ala jiru barbadeessaa, loon ala dheedaa jiru ooffachaa biyyaa Oromoo balleessuu eegalan .
Ibiddi isaan mana fi qabeenya naannoo weeraran kanatti qabsiisanii fagoo dhaa mul'ata .
Aarri manaaf midhaan gubatu gama-gamatti lafaaf waaqa dukaneessa jira .
Akkasittii biyaa baleessaa, warrani Amaraa gara Finfinne dhangala'e jedha Harris.
Kanatti fufee Harris akkana jedhee kataba: Sahile Sillaaseen tarkaanfii waraanni isa fudhachaa jiru ilaalee , fuulli isaa gammachuun ife.
Ni boone.
Dirree magarsuunshe nama dinqisiisu, burqaaleen bishaanshee calaqqisan, mukoota gaaddisa kennaniin kan guutte, yeroo dheeraaf warra Habashaan hin weeraramin turte.
Egaa warri Finfinne dha dinni nutti dhufa jedhani hin yaadne ture jechuu dha.
Harris dabale wa'ee kanaa akkana jedha : Sabin lafa sana qubate jiru, qabbenyasaa gatee lubbusaa baasuuf Inxooxxootti baqachuufilee yeroo hin argatne.
Waraana Amaaraa bosona hunda keessa baqattoota adamsaa, ijoollee fi dubartoota bakka dhokatanii harkisanii qabaa, manguddoo fi dargaggoo osoo hin jedhin , dirree fi bosona keessatti ajjeesaa, qaama-isaanii irraa muratani; biyya erga samanii booda ibidda itti qabsiisani.
Hoorii hunda walitti qabanii ooffatani .
Oromotaa marsanii waraanani.
Qe'ee fi bakken reeffaa Oromoon guutame .
Kannen baqatanii dirreetti bahan akka bineensaa adamfmanii ajjeefamani; ijoollee umuriin baraa sadi'i fi afurii, kan aayyoo fi aabboon damee muka keessa dhoksan, muka irraa buusani akka oolaa qalanini, ykn achumatti rasaasan ajjeesanini .
Sa'ati lama keessatti waraanni Amaraa kun lagaa fi dirree Finfinne irra reeffa Oromoo afee, shamarran fi ijoollee qaamin irraa murame iyyisiisaa, "faacha" reeffarraa murate qabatee Finfine keessaa bahe.
Sirni warra Habashaa, ummata itti duulan dagachiisanii wareersuu, ajjeessuu fi qaluu irratti hundaa'e.
Erga Finfinne saamee barbadeessee booda, waraanni Sahile Sillaasee Oromoo Yakkaa samuutti dabre .
Garuu Oromoni Yakkaa dinni akka itti dhuula jiru hin bekne ture.
Humni waraana Amaaraa faffaca'ee Oromo saama, biyya gubaa ture, kabaroo rukutamuun waamamee, loonni fi qabbenya saame, dubartoota fi shamarran booji'e, akkasumasi qaama kanneen ajjeese irraa murate qabatee .
Ajjeechaa hamma hin jedhamnetu raawwatame.
Yeroo gabaabaaf erga boqotanii booda biyya Ekkaa [Yakkaa] Oromoo, kan duraan barbadeessanii dabran keessa, bobbaasaanii itti fufan.
Sa'aa 14 farda fi gaangoon gara maaylii 50 erga deemanii booda waraanichi boqotuuf dachaa Yakkaa keessa buufate.
Fardi fi gaangoon hiikaman midhaan ga'ee ala dhaabbatu keessa gad-dhiifaman.
Loon kuma hedduun lakkaawwamu, karaa dheeraa oofamee kan dhufe .
Sahile Sillaaseen gammachuu guddaan halkan sanaf bakkaa bulu qabate.
Wa'ee lafa bulti waraana Amaraa yaggu katabu Harris akkana jedha: Sagaleen lafa bultii isaaniti halkan gutu dhaga'amu waan raajitti: Karaa tokko sagalee loon Oromoo goolamee, iyyaaf booyicha durbaa fi dubartii Oromoo booji'aan itti roorrisaa jiruu yaggu ta'u; kara gara biraa moo kanatti makamee kan gurraa nama dhuuchu, abidda marsee, fooni dheedhi hoori saame nyaachaa "fukkaraa" fi "qarartoo" waraani Amaaraa godhaa bulee dha.
Sagalee kanatti dabalame hirriba kan nama dhorgu, abidda gamaaf gamatti mandaroota Oromootti gubaa jiru halkan gutuu biyya akka gucaa ibsaa bulusaati jedha.
Mee boo'icha Oromoo saamama jiruu fi sagalee Amaaraa injifannoo argatee gammadda jiru kana ijaa sammuu keessaniin ilaaluu yaalaa: Akka Harris himutti, Sahilee Sillaaseen, waggaa 40 mo'e keessatti, yeroo 84 Oromoota naannoo isaa turan weerare.
Kun Finfinne qoofaa keessatti ta'e miti; Sahile Sillaasee qofaanis hin godhamne.
Oromiyaa keessatti yerooo dheeraaf bakka meeqaf meeqatti Sahile Sillaasee boodallee godhamee jira.
Giddu Galeessa bara 1880 titti Finfinnen Amaaraan Qabamuu Waggaa 40 caalaa Saahile Sillaaseen Oromoo sama turee bara 1847 keessa ni du'e.
Achii booda kan ilma isaa kan Hayilee Melekot tu itti aane.
Innis Oromoo hadamsee samuu itti fufe.
Garuu bara dheera hin jiraanne.
Bara 1855 ni du'e.
Waggaa kudhan booddee ilmi isaa Minilik nugusa shawwaa ta'e.
Sahile Sillaaseen deebi'e deddeebi'e Ormoo ha wareeru malee, biyya Oromoo qabachuus ta'e keessa turuu hin dandeenye.
Qawwee Oromoon hinqabane haa qabatuu malee, Oromoo mo'ee of jallatti bulchuu hin dandenyee.
Eega kan Sahile Sillaaseen dadhabe Miniliki raawwachuu danda'e.
Oromoo weraree saamuu qofaa utuu hinta'in, biyya Oromoo koloneefachuu danda'e.
Oromiyaatti mootumaa isa babaldhisaa, Minilik jalqaba bara 1881 dhufee qarree Inxooxxoo irratti teessoo ijaarate.
Achi qubachuunsaa lammii Oromoo kan humna Amaraan hin cabin naannoo sana waan jiraniif loltuu isaanirraa of eeguuf ture.
Hata'u malee gargaarsa ganntuu lammi kan akka Goobanaa qabatee wagga yartu booda Oromota nannoo Finfinne mo'u danda'e.
Egaa kana booda, Minilik Inxooxxoo dha gad bu'e magaalaa isaa Finfinne irratti ijaarachuu kan danda'e.
Lafa Oromoo balabatoota Habashaa fi loltuu isaaf hiree, bara baraan magaalaan babal'achaa dhuffe.
Ilmaan Oromoo kan kumaatamaan lakkaawaman qe'ee isaaniiti akka buqa'an godhaman.
Lammiin Oromooo qe'ee isaaniitii buqa'an hedduun gara kibba deeman.
Kaan gara lixaatti godaanan.Wa'ee Finfinnen Menelikiin qabamuu, Oromoo tokko Inxooxxoo dhaabatani jedhee kan aarii isaa geerarsaan dhageessise dhaloota dhalootatti darbee jira.
Geerarsisaa akkas jedha:  Inxooxxo dhaabatanii Caffee gadi ilaaluun hafe Finifinnee loon geesaani Hora obaasuun hafe Tulluu Daalattii irraatti Yaaiin Gullallee hafe Gafarsattii darbanii Qoraan cabsachuun hafe Hurufa Boombii irraatti Jabbiilee yaasuun hafe Bara jarrii dhufani Loon keenyas indhumani Eddaa Mashashaan dhufee.
Birmadummaanis hafe!
Geerarsi kun seerri Gadaan iddoo buqa'u, qabeenyi Oromoo samamuu fi ilmaan Oromoo birmadumma dhabu isaani ibsa.
Koloneeffattoonni maqaa biyya Oromoo jijjiirani, Finfinne Kirstinnaa kaasanii Addis Aabebaa jedhanii maqaa baasaniif.
Egaa akkuma beekamu magaalaa dafqaa fi dhiiga Oromoo ijaaran keessa ta'anii waggaa dhibba tokko oliif impaayeritti fi Oromiyaa mara unqursaa, saamaa turani.
Wayyaaneen Sentee Barrii 1991 dabaree nafxanyoota Tigree ta'e.
Nafxanyoonni haaraan kun Finfinne irra kiilo meetra 800 fi 1000 biyya fagaatan, Maqalee fi Aduwa irra dhufani, ilmaan Oromoo Finfinne ha jiraatanii, hin jiraatanii, jeedhani murteesaa jiru.
Waggaa kurnan dabran keessa bittaan Tigree beekaa fi daldaltoota Oromoo Finfinnee irra buqisaa ture .
Sagalee Oromoo magaalaa keessaa fi biyyaa guutummatti ukkamsee jira.
Gaazeexotni Oromoo fi waldaan aadaa Oromoo dhaa akka cufaman godhee jira.
Beektota, ogeeyyi gaazeexa fi artistoota Oromoo kaan hidhee kaan immoo biyya saaniiti ariyee jira.
Daldaltoota Oromoo gidra irra dhaabuu fi dinagdee saanii balleessuu maayii isaa godhateera.
Hammeenya daangaa hin qabne Mallas raawwachaa jiru kun Oromoo irratti badii guddaa fida.
Oromoo qe'ee isaarra buqqisuun kuni Finfinne qofaan kan dhaabatu miti.
Oromoof kun galu qaba.
Addis Aababaan karaa kibbaa Bishoftuutti dabalama jira.
Karaa lixaan Sabbataan darbee deemuf jira.
Sandaafaattis diriiruufi.
Karaa bahaa Shanootti ejechuuf jira.
Karaa lixaa Holotan darbee Ambottuu ni deema.
Akeekni Mallas fi gorsituun isaa qaban Addis Ababaa gudditti, kan aadaa fi afaan Oromoo irraa bilisa baatee ijaaruufi.
Handhuura Oromiyaatii Oromoo dhabamsuuf.
Suutuma suutan kutaa 'Addis Abebaa guddittiin' Federaala taati.
Oromoo badiyyaa fi moggaatti dhiibanii achitti itisanii mo'uun salphaa ta'aaf.
Asoosama isinitti himaa jirra miti.
Kun waan amma ta'aa jiru dha.
Farra diinaa kana doomisuun otoo yeroon itti hin darbiin yeroon isaa amma.
Maal godhuutu nurra jira?
Oromoo kan goodhu qaba.
warra qe'e abba saaniitii isaan buqisaa jiraniif akka abiddan tapachaa jiran guuttummatti ibsuu qaba.
Jiruun isaan amma ojjetaa jiran booda akka isaan ballessu itti himuun barbaachisaa dha.
Ummatni Oromoo warra mirga isaa kabajani irratti hamaa hinyaadu.
Yaadees hin beeku.
Nagaan isaani wajjiin jiraachuu ni danda'a.
Garuu sabni Oromoo qe'ee dha buqa'u fi salphachuu hin fudhatu, kanarra na ga'e jedhee jira.
Didda ibsachuun waraqaan yookii immoo hawaasa adunyaatti iyyanoo dhiyeeffachuu qofan waan ta'u miti.
Sabni adunyaa kuni itti dhaga'ame, gadeefii (dhukkubsateef) akka saba kana bira dhaabatuuf ilmaan Oromoo qabsoo dhugaa biyya abba saanii irratti godhanii agarsiisu qabu.
Qabsoo dhuugaa jechaan bakka farri diinaa ojjetama jiru sanatti tarkaanifii cimaa fudhachuu jechuudha.
Tarkaanfiin kuni maali?Deebiin isaa hiriira qindaa'ee, mormii qindaa'ee dha.
Kunimoo Finfinnee tti!
Finifinnee keessatti otuu hin ta'in Washingteen, London yooki immoo Melborn tti ta'u hin qabu.
Finfinnee keessa lammiin Oromoo 400,000 amma 500,000 ta'u.
Kana jechuun magaalaa sana keessa mormii kan geggeessuu danda'an ilmaan Oromoo kuma dhibban lakkawamu jechuudha.
Lammiin hammana baayi'atu kun rooroo wayyaneef yoo jilbeeffate salphina guddaa dha.
Waldaan Maccaa fi Tuulamaa waayee kana jabeessee hubachuu qabu.
Dhaabbileen Oromoo haqaa magaala sana amma waan hin jirreef itti gafatama seena kan qabu Waldaa Maccaa fi Tuulamaati.
Itti dabalees lammii Oromoo miliyoona hedduun lakkaawamani naanna Finfinne qubatani jiruu.
Lammiin kun hiriiraa Finfinnetti ta'u kessatti qooda fudhachuun dirqama isaatti.
Ilmaan Oromoo magalaawwan Oromoo adda addaa keessa jiraatan warra Finfinnen waliin dhaabbachun hiriira godhuu barbaachiisaa dha.
Waan harr'a Finfinne ta'e bor Jimmatti, Naqamtetti, Asallaatii, Shaashmanee fi Awaasaatti ta'uuf deema.
Saboonni cunqurfamoon kibbaas gargaarsa (dirmmannaa) akka godhan gaafatamuu qabu.
Oromoon biyya ambaa jirruu otoo of hinqusatiin gargaarsa gochuu qabna.
Qabsoo Afrikaa Kibaa irra, intifaada daa'imman Filisxeemii fi socho'ina Gur'achii Amerikaa mirga lammumma gonfachuuf godhan irra barumsa fudhachuun amma yeroo keenya.
Jecha Fredirick Douglas irra deebina: Farra dinni nurrarratti rawwataa jiru kana ballesuuf qabsoo siyaasaa fi qabsoo irreetti mayii bawu qabna.
Humna fi qabeenyaa keenya qabsoo bilisumaaf hawareegnu.
Maqaan Addis Ababa jedhamu maqaan koloneeffattuu waan ta'ef haqamuu qaba .
Magaalticha maqaa ganamaatti deebi'u qabu .
Finfinnen Magaalaa guddoo Oromoo taatee turti .
Ilmaan Oromoo kumaatamaan lakkaawaman kan Saahile Sillaaseen fi Minilikin qalaman, hidhaan daraaraman fi garbomfataman kan ittiin yaadataman waltajjii fi siidaan akka ijaaramu .
Afaanii fi aadan Oromoo dhiibbaa malee Finfinnetti dagaagu qaba.
Oromoon miliyoona walakkaa ta'an Finfinne otoo jiraatanii afaan saanii akka fedhanitti dhima itti ba'u dadhabuun saanii wanjala guddaa dha.
Aadaa fi eenyumaa Oromoo Finfinnetti ni dagaagaa .
Finfinnen handhura Oromiyaati!Baaleen godinaalee Oromiyaa keessa jiran keessaa tokko dha .
Daangaan Baalee, kibbaan Booranan (Booranaa fi Baale laga Gannaalee Doriyaatu gargar baasa),  kibba dhihaan Saba, Sab-lammootaa fi Ummattoota kibbaan, kaaba dhihaan Arsiin,  kaaba bahaan Harargee fi kaaba fi kibbi Harargee Laga Shabaleen gargar ba'u),  bahaan immo Sumaaleen dangefamtee argamtii.
Bakki dherinna gudda Baale keessaa qabu Gaara Baatuu yoo ta'u,  gaarri kun immoo Oromiyaa kessattille guddinan tokkoffa dha.
Gaarri Baatuu Gaara Urgoma jedhaman jalatti qoodama .
Gaaronni biraa urgoma keessatti argamani kan akka Gaara Tulluu Diimtuu, Gaara Darkinna fi Gaara Geesse jedhamani dha .
Aanoti bira Baale keessatti argamani kan akka Dodola, Ginniir, Gobba fi Roobee dha .
Abbaa Taayitaa Istaatistiksii Itoophiyaa bara 2005tti akka gabasetti, Baalen bayyina ummatta 1,727,306 yoo qabattu, kana keessaa 854,584 dhiraa yoo ta'an, 872,722 immo dubra dha.
Ummatti Baale 233,013 yookan 13.5% magalaatti galu.
Ballina lafaa tilmaman hanga 63,917.46 square kilometers ta'u keessatti, Baalen tuuta'insa ummataa 27.02, kilometiri tokko kessatti jiratta.
Akka meemoraandamii Baankii Addunyaa Caamsaa 24, 2004tti, 11% iin ummatta Baale elektrikii yoo fayyadamanii, rukkinni kara konkolaataa immo 11.4 kilometers per 1000 square kilometers qabu.
Avirejjiin abba mana baadiyyaa tokko heektaara lafa tokko yoo qabatu, lakkoofsa horii immo 1.0 qaba.19.5 % iin ummatta hojii qotee bulaa hin ta'iniin jiraata .
66%iin ijolee mana barumsaa sadarka tokkoffaf galmooftee barattu yoo tatu, 21% immo mana barumsa sadarka lammaffatti baratti.
53% Baale busaan qabammu yoo danda'ani, tokkollen immo Tsetse fly qabamu hin danda'anni.
Memorandumiin Baalefi halla qillensa goga qabachuni kennamef 555 dha.
Booranni godiina Oromiyaa keessa jiran keessaa tokko dha.
Laftii Booranaa kibbaan Keeniyaan, dhihaan Saba, Sabotta fi Ummatta kibban, kaabaan Baalen (Booranaa fi Baale jiddu Laga Gannaalee Doriya ttu ce'a), bahaan immo Sumaaleen dangeffamtee argamti.
Bakki dheeraan lafa Booranaa keessatti argamu Gaara Dara Xiniro tti.
Aanolee Booranaa gugguddoon Moyyaalee, Nageellee Booranaa, Yaaballoo fi Bulee Horaa jedhamu.
Rakkoon qilleensa gogaa Boorana kan bara 2006 wal-dhabi Booranaa fi Gujii Caamsaa 22, 2006GC jaqabe akka gudattu sababa ta'ee ture.
Torbaan tokkon dudduba immo waranni ka'e ergaa guyya 10 wal hadhanii booda, jaarroleen adda waraana qabbaneessuu danda'aniru.
Haa ta'u malee waraana suni qofaan namni 100 hanga 150 ta'anii du'anni, kumii isaani immo bakka isaani irra baqataniru.
Bara dhuma 2005, barreeffama Abbaa Taayitaa Bunaa fi Shaayii Itoophiyaairratti hundeffame Abbaa Taayitaa Istaatistiksii Itoophiyaa(CSA) akka gabaasetti toniin buna 13,533 kan ta'u zonii kanatti akka biqila.
Kuni immo ba'ii Oromoffi parsentii 11.8% yoo ta'u, bayyi biyyaffi (Itoophiyaa)f immo parsentii 6.0% ta'a.
Booranni bakka warqee oomishamu sadii qaba: kunnis - Kibra Mangisti (Warqee), Laga Dambii(warqiiee) fi Kenticha(Tantalum) kan Shaakkisoo tti dhihattu dha.
Akka Abbaa Taayitaa Istaatistiksii Itiyoophiyaatti, bayyinni ummata Booranaa 2,019,383 yoo ta'u kana keessaa 1,025,393 dhiraa fi 993,990 immoo dubartii dha.
Ummatni 234,391 yokaan parsentiin 11.6% aanaa guggudatti yokan magaalaatti galu .
Tilmama lafa ballina 95,740.23 square kilometers qabu kessatti ummatti borana tuuta'insa namaa isquweer kiilometirii tokkotti nama 21.09 qaba.
Akka Meemoraandamii Baankii Addunyaa Caamsaa 24, 2004tti parsentiin ummatta 4% elektiriikii fayyadama, akkasumas zoniin kuni karaa konkolatta road density 27.5 kilometers per 1000 square kilometers .
Avireejjiin abbaa manaa badiyyaa tokko hektara 0.5 lafa fi horii 0.6 qaba .
Parsentiin 14.4% ummatta hojii qotee bulaa hin ta'iniin bula .
Parsentiin 53% ijollee mana barumsaa sadarka tokkoffa kessatti argaman yoo ta'an 9% immo mana barumsa sadarka lammaffatti argamu .
Parsentiin 35% zonii Booranaa busaaf kan saaxilamee yoo ta'u tokkollen tisiisa tsetse fly jedhamtuun carraa qabamuu hin qabu .
Memoraandamiin godina kana carra haala qillensa gogaa 410 kennafi .
Godinni Booranaa bara 2004tti Ministeera Qonnaa fi Misooma Baadiyyaa iin bakka fedhini ummatta biraa rakko bayyina ummatta qaban fudhachun filatamtee dha .
Bara kanatti Booranni nama mana 9145 fi walii galatti nama matti hundaa irra 45,725 ta'anni fudhatterra .
Aanalee godina gujii bahaa Adoola Reddee magaala Adoola Anna sorra Booree Daamaa Girjaa Haroo wolaabuu Aaga Wayyuu Adoola woyyuu Liibaan Magaala Nagelle Oddoo shakkisoo Uraaga Waadara Goroo Doolaa Gumii Eldalloo Magaala ShaakkisooIluu Abbaaboor godina Oromiyaa keessa jiran keessaa tokko dha .
Daangaan Iluu Abbaabooraa kibbaan Saba fi Sab-lammoota Ummattoota kibbaan, kibba-dhihaan mootummaa naannoo Gaambeellaa, dhihaan Baha Wallaggaa, kaaban mootummaa naannoo Benishangul-Gumuzii fi bahaan Jimman marfama.
Aanoleen Iluu Abbaabooraa kessatti argaman Beddeellee, Goree fi Mattuu jedhamu.
Abbaa Taayitaa Istaatistiksii Itoophiyaa(Central Statistical Agency) akka barreeffama Abbaa Tayitaa Bunaa fi Shayii Itoophiyaa (Ethiopian Coffee and Tea Authority) irratti hunda'ee akka gabaasetti toniin buna hanga 14,855 ta'u bara dhumaa 2005tti akka asitti oomishama .
Kuni immo ba'ii Oromiyaaf parsentii 12.9% yoo ta'u, Itoophiyaaf parsentii 6.5% ta'a.
CSAn akka 2005tti ibsetti, godinni kuni bayyinaa ummatta walii-galatti hanga 1,197,156 yoo qabattu kana keessaa 587,134 dhiira yoo ta'an 610,022 immo dubra.
Kana keessa 143,577 yookan parsentii 12% kan ta'an magaalaa keessa jiraatu.
Ballina lafa tilmaaman hanga 16,555.36 square kilometers ta'u kessatti, Iluu Abbaabooraa tilmaaman isquweer kiilomeetirii tokkorratti nama hanga 72.31 (population density) ta'u qabbu.
Akka Caamsaa 24, 2004 Baankii Addunyaa(World Bank) memorandamiitti, parsentiin 9% jiraattota keessaa elektrikii fayyadamu .
Godinni kuni road density 43.2 kilometers per 1000 square kilometers (averegii biyya wajjin yoo walitti ilallani immo 30 kilometers ta'a) .
Avirejjiin abba mana baadiyya tokko hektaara 1.1 lafa yoo ta'u, mattan horri hanga 0.6 qaba .
Parsentiin 14.7% ummatta hojji qotee bulaa ala ta'en jiratu yoo walitti madalanni immo avirejjii biyya keessaa parsentii 25% fi avrejjii Oromiyaa keessaa parsentii 24% ta'a .
Parsentiin 84% ijoollee mana barumsaa sadarkaa tokkofatti argamu akkasumas parsentiin 23% mana barumsaa sadarka lammaffatti argamu .
Memorandumiin godina kanaf rakkoo qillensa hamanni qabamu qabxii 296 kennaffi .
Shawaan Kaabaa godinaalee Oromiyaa keessa tokko yoo ta'u kan itti argamus Oromiyaa gara kaabaatti .
Gaaraa alii dheeraa koottaa dawwaadhaa .
Garri ali dheeraa /tullun ali-dheeraa dheerina kiloomeetira 80 yoo dheeraatuu lafa ganda 2 ta,u uwwisee argama .
Bineensoota akkaa qamalee waraabessa qerrensa jaldeessa osolee fi ilbisoota akkaa qarcoo bofa qocaa akkasumaas sinbirrota gosa 55 tu kessati argama tulluun ali dheeraa kan argamuu aanaa yaayaa gullallee ganda ali-dheeraa yoo ta'u iddoo kordiddaafi taltallee jedhamu gidduti argama.
Jen. Taaddasaa Birruu , Agarii Tulluu , Badhaadha Dilgaasaa , H/Maaram Gammadaa , Asaffaa Shaaroo Lammii , Shambal Abbabaa Biqilaa , Waamii Birraatuu ,Wasanuu Didoo , Laggasaa Abdii Magarsaa badhaadhaa Godinni Wallagga Dhihaa kan argamu Oromiyaa gara dhiyaatti.
Magaalan guddoo godinaa kana Gimbii jedhamti .
Magaalan guddoo godina kana magaala guddo biyyatti Finfinnee irraa kiilometiraa 441 dha .
Shawaa Bahaa (East Shewa) godinaalee kudhan-lamaan Oromiyaa keessaa tokko yoo tatu, maqaa kanas kan argatte kutaa bulchinsa Shawaa durii irratti .
Shawaan Baha jiddu Oromiyaatti kan argamtu yoo ta'uu, kutaalee dhihaa fi baha walitti qabsisti .
Zoniin kunii kibba fi kibba-dhihaan Naannoo Sabaa fi Sab-lammoota Ummattoota Kibbaa, dhihaan Shawaa Dhihaan, kabba-dhihan Shawaa Kaabaan, kaabaan Naannoo Amaaraatiin, kabba-bahan Naannoo Affaar, kibba-dhihaan Arsiin marfamtee kan argamtu yoo tatuu, dhumaa dhihaa ishettiin Laga Bilaattee qabachuun beekamti .
Magaallan beekamoo Shawaa bahaa kessatti argaman Adaamaa, Bishooftuu, Matahaaraa, Shaashamaannee fi Baatuu .
Yaada badaa mukni isaa irraa ciramee badee midhasuu irraa ka'amee, Biiroo Qonnaa fi Misooma Baadiyaa godinichaa (Zonal Agriculture and Rural Development Office) guyya Onk.2, 2006 irratti mukaa hangaa miliyoona 36.3 ta'uu, annolee godina Shawaa bahaa 10 keessatti, lafa heektaara 4,000 ga'u irratti dhabuu danda'eera .
Gabaasa Abbaa Taayitaa Instaatistiiksii (Central Statistical Agency) irraa bara 2005 GC akka ibsutti, godinni kuni tilmamaan bayyina ummatta 2,475,945, yoo qabaatu kana keessaa 1,246,576 dhiira yoo ta'an kan hafan yookan immo 1,229,369 immo dubraa dha.
Bayyina ummatta oliitii ibsame keessaa parsentiin 32.1% yookan namni 794,683 badiyya alla jirrattu.
Ballina lafa tilmamaan 13,624.09 square kilometers ta'u keessatti tuuta'insa uummataa Shawaa Baha tilmamaan 181.73 people per square kilometer ta'a.
Akka Baankii Addunyaa meemoraandamii gaafa Caamsaa 24, 2004 akka ibsutti, parsentiin 9% jirattotta Shawaa Bahaa elektrikii ni fayyadatamu, akkasumas baayyinni karaa konkolaataa godina kanaa 54.7 kilometers per 1000 square kilometers yoo ta'u (kunis yoo kiilomeetira 30 kan biyyaa wajjin yoo walitti madalaan) , akkasumas avireejjiin abbaa manaa badiyya tokko heektaara lafa 1.2 (kunis heektaara lafa biyyaa 1.01 fi heektaara lafa Oromiyaa 1.14 wajjin yoo walitti madalamu , akkasumas avireejjiin abbaa manaa baadiyyaa tokko mataan horii mana hanga 1.0 qaba.
Parsentiin 14.5% ummata, namota qonnaa malee jiratan yoo ta'an, kunis yoo kan biyya parsenti 25% fi kan Oromiyaa 24% wajjin yoo walitti madallan .
Ijollee barachu danda'an keessa parsentiin 61% mana barumsa sadarka tokkoffati galma'ani argamu, akkasumas parsentiin 19% mana barumsa sadarka lammaffatti galam'ani argamu .
Parsentiin 21% godina kanaa busaaf saaxilamaa yoo ta'an, 49% immoo Tsetse flyiif bana jiruu .
Meemoraandamiin godina kanaa balaa qillensa gogaa (risk of drought) qabachun qabxii 372 kennaafHarargee Bahaa godina Oromiyaa kudha-lamaan keessaa tokko yoo taatu, maqaa kanas kutaa biyyaa Harargee durii irraa fudhatte .
Harargee Baha kibba-dhihaan Laga Shaballeen kan godina Baalee gargari basuni, dhihaan Harargee Dhihaa, kaabaan Dirre Dhawaan fi kaaba fi bahaan immoo Mootummaa Naannoo Sumaalee daangeffamtee argamti .
Harari Regioniin zonii kana kessatti marfamte argamti .
Magaalllan beekamoni Harargee bahaa Haromaayaa, Babille fi Funyan Bira.
Bakki zoni sunitti dinqisisaa ta'e Harar Wildlife Sanctuary dha.
Abbaa Taayitaa Istaatistiksii Itoophiyaatin (Central Statistical Authority) akka gabaasa Abbaa Taayitaa Bunaa fi Shayii Itoophiyaa irratti hundaa'e akka ibsetti toniin buna 3,654.00 ta'u bara dhumaa 2005 GC irratti akka Harargee bahaatti biqile ibseera.
Kuni immo gumaacha Oromiyaa keessa parsentii 3.17% yoo ta'u, gumaacha biyya (Itoophiyaa) keessa immo parsentii 1.6% ta'a.
Aanaalee godiin Hararge bahaaGabaasa Abbaa Taayitaa Istaatistiksii Itoophiyaa kan bara 2005 akka ibsutti, godinni kun tilmamaan baaayyina ummata 2,555,635, yoo qabaatu kan keessaa 1,298,104 dhiira yoo ta'an kan hafan 1,257,531 immo dubartoota dha.
Baay'ina ummatta oliitii ibsame kessa parsentiin 6.9% yokan namni 175,440 badiyya alla jirattu.
Ballina lafa tilmamaan 24,900.21 square kilometers ta'u keessatti "density" (walitti-kufami) ummata Shawaa dhihaa tilmamaan 102.64 people per square kilometer ta'a.
Akka Baankii Addunyaa (World Bank) memorandumi bara Ebla 24, 2004 akka ibsutti, Parsentiin 3% jirattotta Shawaa dhihaa elektriki ni fayyadatamu, akkasumas "density" kara konkolatta zoni kana 39.6 kilometers per 1000 square kilometers yoo ta'u (kunis yoo kilometer 30 biyya wajjin yoo walitti madalaan), akkasumas averegiin abba mana badiyya tokko hektara lafa 0.5 (kunis hektara lafa biyya 1.01 fi hektara lafa Oromia 1.14 wajjin yoo walitti madalamu), akkasumas averegiin abba mana baddiya tokko mataan horii mana hanga 0.6 qaba.
Persentiin 13% ummatta, namotta qonaa malee jiratan yoo ta'an, kunis yoo kan biyya persenti 25% fi kan Oromia 24% wajjin yoo walitti madallan.
Ijolle barachu danda'an kessa persentiin 53% mana barumsa sadarka tokkoffati galma'ani argamu, akkasumas persentiin 10% mana barumsa sadarka lammaffatti galam'ani argamu.
Dhibbantaan 44% zonii kana malariaf bana kan jiraan yoo ta'an, tokkoleen Tsetse flyiif bana miti.
Memorandamiin zonii kana risqii qillensa gogga (drought) qabachun qabxii 367 kenaf.
Oromiyaan kutaalee Itoophiyaa saglan keessaa tokkodha.
Ballinaa lafa bahaa hanga kibba-dhihaa biyya keessatti 353,632 kmÂ² ta'ee qabatee, baayyinaa ummataa bara 2002 tilmamee hanga miliyoona digdamii-afurii qabdi, kunis ballina lafaa fi baay'ina ummataan biyyaa keessaa tokkofaa ishee tasisaa.
Isheenis kan ofii keessa qabduu: kutaa Arsii, Baalee, Harargee, Iluu Abbaa Booraa, Kafaa, Shawaa, Sidaamoo fi Wallagga of keessaa qabdi, Booranaa fi Gujiin Sidaamoo jalatti walitti qabama turan.
Magaalaan guddoon Oromiyaa durii Finfinnee yoo taatu, kan ammaa garuu Adaamaadha.
Bara booda gaaffii mirgaa sabni Oromoo gaafateen booda gara Finfinneetti deebbite.
Magaallan gugguddoon biraa Oromiyaa keessatti argaman Adaamaa, Amboo, Asallaa, Bishooftuu, Dambidoolloo, Fiichee, Gimbii, Gobbaa, magaalaa Jimmaa, Mattuu, Nagallee Booranaa, Naqamtee, Shaashamannee fi Walisoo dha.
Wixinee labsii eksaayiz taaksii haaraa fooyya'ee bahe irratti hubannoo dabalataa uumuuf mariin paanaalii Finfinneetti taa'amaa jira.
Marii kana Ministeerri Galiiwwaanii fi Ministeerri Mallaqqaa walta'iinsan kan qopheessan yoo ta'u, wixinicha ilaalchsee yaada dabalataa walitti qabuu fi dhimmicha irratti iftoomina uumuuf akka ta'e ibsameera.
Ministirri Galiiwwanii aadde Adaanach Abeebee maricharratti argamuun ibsa laataniin, marichi dhimmoota iftoomina barbaadan irratti iftoomina uumuu fi yaada galtee dabalataa walitti qabuuf marii qophaa'e ta'uu ibsaniiru.
Mootummaan haala sassaabbii galii ammayyaa fi fooyya'aa ta'e taasiisuuf tarkaanfiiwwan garaa garaa fudhachaa turuu kan ibsan aadde Adaanach, hojii hojjetameen haalli sassaabbii galii fooyya'uu fi seerri mirkanaa'aa jiraachuu dubbataniiru.
Hawaasa daldalaaf tajaajila si'ataa fi yeroo isaa eeggate laachuu irratti jalqabbiin jiru abdii kan nammatti horuudha jedhan.
Wixineen labsii taksii dabalata galii fooyya'ee bahe kunis sassaabbii galii fooyyeessuun hawaasni hunda walqixa fayyadamoo akka ta'an kan mirkaneessudha jedhan aadde Adaanich.
Fooyya'iinsi kun bu'ura taaksii babal'isuu fi irra deddeebii taaksii hambiisuun daldala alaa dorgomaa taasiisuu keessatti shoora olaanaa akka qabu ibsaniiru.
Biyyootni Afrikaa Sahaaraa gaditti argaman gosa taaksii kana irraa %1.4 galii kan argatan yoo ta'u, Itiyoophiyaan oomisha walii galaa irraa %0.7 qofa galii walitti qabuun sadarkaa gadi aanaa irratti argamti jedhameera.
Marii panaalii kana irrattis bakka buutonni hawaasa daldalaa, miidiyaalee fi qooda fudhattoonni hirmaachaa akka jiran ragaan Ministeera Galiiwwaniirraa argame ni mul'isa.
Jiraattotni Godina Buunnoo Beddellee tokko tokko humni addaa Poolisii Oromiyaa Ummata Oromoo qofaaf Osoo hin taane Saboota Sablammootafi Ummattoota biyyattii tiifis wabiidha jedhan.
Humni Addaa kun daldala seeraan alaa, kontiroobaandii, daddabarsa meeshaalee waraanaafi rakkoo nageenyaa daangaa naannoleefi biyyoota ollaa giddutti uumamu to'achuu keessatti ga'ee ol'aanaa qaba jedhaniiru.
Humni addaa kun jijjiiramaafi riiformii eegalame itti fufsiisuufi warraaqsa diinagdee Oromoo galmaan ga'uuf wabii cimaadhas jedhaniiru.
Kaayyoon marii kanaatiis paartileen siyaasaa ijaarsa hidhichaa irratti odeeffannoo sirrii qabaachuun milkaa'ina ijaarsa hidha haroomsaatiif gahee irraa eegamu akka bahaniif jedhan Daarikterri Waajjira Mana Maree Hirmaannaa Ummataa Ijaarsa Hidha Haroomsaa Aadde Roomaan Gabrasillaasee.
Paartileen siyaasaa biyyattis ilaalcha biyyaalessummaatiin dhimma dippiloomaasiis ta'ee faayinaansiitiin tumsuu akka qaban waamicha dhiheessan.
Paartileen siyaasaa waltajjicha irratti hirmaatanis manni mari'achaa paartilee siyaasaa karaa guutuu ta'en jalqabarraa kaasee hirmaachisuu osoo qabuu hanga yoonaa turuun sirrii akka hin taane dubbatan.
Fuula duraaf garuu karaa dippiloomaasiis ta'ee maallaqaa fi beekumsaan tumsuuf qophii ta'uu himan.
Hidhi Haroomsaa Guddichi Itiyoophiyaa akka waliigalaatti ijaarsi isaa yeroo ammaa harka 70.5 irra akka jiru ibsameera.
Dhuma waggaa 2013 irratti tarbaayinoonni lama humna ibsaa akka maddisiisan fi hanga bara 2015tti immoo pirojeektichi Kan xumuramu ta'uus waltajjiicha irratti ibsame.
Jilli hoogganaa Humna qilleensaa Itiyoophiyaa Birgaadeer Jeneraal Yilmaa Mardaasaan durfamu, Yuunivarsiitii Saayinsii fi Teeknooloojii Adaamaa daawwate.
Daawwannaa kanaanis, jilli kun, laabiraatooriwwan, ICT, meeshaalee laabiraatorii Saayinsii, Terminaala yaalii, STI, Paarkii qorannoo, Istaadiyeemii fi dormii barattootaa daawwate.
Gama biraanis, pireezidaantiin Yuunivarsiitii Saayinsii fi Teeknooloojii Adaamaa Dr.Lammii Guutaa Yuunivarsiitiin isaanii Humna qilleensaa hojiiwwan gama teeknooloojiin jiran irratti waliin hojjechuu akka qabu ibsaniiru.
Hojiiwwan Yuunivarsiitiin Saayinsii fi Teeknooloojii Adaamaa hojjechaa jiruu fi mul'ata isaa Kan jedhu jila Humna qilleensaaf ibsaniiru.
Kana malees Birgaader Jeneraaal Yilmaan paarkii qorannoo yuunivarsiitichaa eebbisan.
Birgaader Jeneraaal Yilmaan, barattoota Saayinsii fi teeknooloojii Adaamaa bara kana eebbifama kanneen dandeetti addaa qaban 60ta'an waliin mari'atan.
Marichaan  barattoonni kunniin dandeetti isaanii akka gabbifataniif humni qilleensaa Itiyoophiyaa gargaaruuf qophiidhaa jedhan.
Habtaamuu Saamu'eeltu gabaase.
Guyyaan Tola ooltota Addunyaa qopheessummaa Waldaa Qaxxaamura Diimaa damee Jimmatin tola oltota, qaamolee nageenyaa,dhaabbilee mootummaa fii miti motummaa, barattoota fii dargaggoota magaalaa Jimmaa waliin ta'uun,arjooma dhiigaa,mana haadha iyyessaa, iijaaruufi kkf kabajame.
Waldaan Qaxxaamura Diimaa sadarkaa addunyaatti abbaa fii wabii hawaasa ti.
Taateewwan balaa uumamaa fii namtolcheen addunyaarratti uumamu kamuu saala umurii fii amntiifii bakkii osoo hin daangessin halkaniif guyyaa hojjatu.
Guyyaan tola ooltotaa kana yeroo kabajnu namoota kanfaltiifii beekkamtiif osoo hin dhimmamiin nama ta'uun nama gargaafuuf gahadha jedhuun hojjaataniif beekkamtii kennudha kan jedhan Iitti Gaafatamtuu W/Q/D Damee Jimmaa Aaddee Ayishaa Ta'agooti.
Mahammad Jamaal Abbaa Garoo, I/G/W/Q/D OromiyaatiWaldaan Qaxxaamura Diimaa Itoophiyaa Nageenyaarrattii xiyyeeffatee hojjata.
Nageenyi yoo jiraate misoomni guddinnii tokkummaan nijiraata.
Waldaan qaxxaamura diimaa mootummoonni gamtooman Addunyaarraatti beekkamtii kan kenneef garee lubbuu baraartootaafii tolaooltota addunyaati.
Kanaaf hundiyyu miseensa waldichaa ta'uun nageenyarrattii,guddinarratti tokkummaa namummaa Addunyaawaa irraatti haa hojjannu jedhan.
Kootii Tarrafaatu gabaaseUmmatni Gaafat Israa'eel jedhamu Oromootti mogga'eera.
Ummatni Gaafat jedhamu kun bara mootittii Saabaa jedhamtu gara Itiyoophiyaa dhufuun Kaabarra kan qubatan ta'uutu himama.
Ta'us yeroon booda naannolee biyyattii garagaraa keessa kan jiraachaa jiranidha.
Haaluma kanaan Naannoo Oromiyaatti Godina Shawaa Kibba Lixaa aanaalee Gooroo, Ammayyaa, Walisoo fi Sadan Soddoo keessaas waggootan jahatamaa oliif hammatamuuun jiraachaa turuu OBN'tti himaniiru.
Hariiroo fi waliin jireenya kana caalaatti cimsuu fi firoomuuf ykn warroomuuf Oromootti mogga'aniiru.
Sirna moggaasaa kanarratti Sirna barbaachisu gaggeessuun dullachi qalamee warra mooggafamanii fi mooggaafatan meendhacha itti hidhuun sirni tumaa isaan warroomsu raawwatamuun mogga'aniiru.
Rasaasni seeraan alaa kumni 1 fi 702 too'annoo jala ooluu Ministeerri Galiiwwaanii beeksise.
Guyyaa kaleessaa rasaasni gara garaa buufata guumurukaa damee Baahir Daaritti qindoomina Poolisii Federaalaa fi hojjettoota buufatichaan too'annoo jala oolera.
Eeruu ummataan hordoffii taasifameen mana koontiroobaandistootaatti rasaasni Kilaashii kumni 1 fi 288, akkasumas kan Bireenii 414 too'atamuun himameera.
Shakkamtoonnis too'atamuun dhimmi isaanii ilaallamaa jiraachuu ragaan ministeericharraa argame ni muul'isa.
Sirni Gadaa UNESCOitti galmaa'uun isaa Ummata Oromoo keessatti kaka'umsa uumuun duudhaalee fi hambaaleen biraas akka galmaa'aniif hojjetamaa jira jedhame.
Sirni Gadaa UNESCOitti galmaa'e aadaa fi duudhaan Ummata Oromoo duraan moggaatti dhiibamaa ture giddu-galatti dhufee akka beekamu taasisaa jira jedhan,Hoogganaan Biiroo Aadaa fi Tuuriizimii Oromiyaa, Obbo Girmaa Hayiluu.
Akka fakkeenyattis ayyaana Irreechaa hora Finfinneetti kabajame kaasan.
Sirna Gadaa Imaammata barnootaa keessa galchuun dhaloota barsiisuun dimookiraasii babal'isuuf  hojjetamaa jiras jedhan.
Dhuudhaalee fi hambaaleen biraas akka galmaa'aniif hojjetamaa akka jiru kan himan,Obbo Girmaan Ayyaana Irreechaa,Holqa Soof umar, Dirree Sheek Huseen, Gaarreen Baalee fi Malkaan Qunxurree kessatti argamu jedhan.
Maappi Tuuriizimiin Oromiyaa keessa jiru adda bahee, karoorri waggaa 10 qophaa'ee hojii keessa  galamuusaas Obbo Girmaan himan.
Iddoowwan hawwata Tuuriizimii Oromiyaan qabdu beeksisuuf Dhaabbilee barnootaa,Hoteelota Internaashinaalii fi buufata xiyyaaraa Boolee waliin hojjetamaa jira.
Oromoota biyya alaa jiran waliin agarsiisa qopheessuun Nyaata ,Uffata aadaa fi iddoowwan seena qabeessa beeksisuuf qindoominaan hojjechaa akka jiranis dubbatan.
Biyyoota Giddu Gala Bahaa Sawud Arabiyaa fi Kuwaataaritti jalqabamus himan .
Ayyaanni Irreechaa Ameerikaa fi Awurooppaa fi biyyoota Afriikaa biroo keessatti Oromootaan waggaa waggaan kabajamaa jiru ayyaanicha beeksisaa akka jiruu fi cimee itti fufuu akka qabus hubachiisan.
Miidiyaa waliinis qindoominaan aadaa fi duudhaa ummatichaa beeksisuuf hojjechaa akka jiranii fi Ayyaana Irreechaa Hora Finfinneetti kabajame miidiyaan biyya keessaa fi Idil-Addunyaa 200 ol  akka gabaasan dubbatan.
Godina Booranaatti sirna Gadaa galmaa'e yaadachuuf sagantaan akka qophaa'e himanii,sagantaa kanarrattis duudhawwan sirnicha keessa jiran fi carraawwan Tuuriizimii Oromiyaa keessa jiran kan itti beeksifaman akka ta'e dubbataniiru.Akaaluu Baqqalaatu gabaase.Ministirri Galiiwwanii Aadde Adaanech Habeebee gitasaanii Chaayinaa waliin Beejingitti marii'atan.Ministeerri Galiiwwanii bulchiinsa taaksii ammayyeessuuf karoora tarsiima'aa baasee xumureera.Milkaa'ina karoorichaafis Aadde Adaanech Habeebee muuxannoo waljijjirraaf magaalaa Beejingii Chaayinatti argamuun gitasaanii waliin marii'ataniiru.Marii taasisaniinis walitti dhufeenya hawaasa daldaltoota Itoophiyaa fi Chaayinaa gidduutti dagaagaa dhufe itti fufsiisuuf sirni bulchiinsa taaksiifi gahumsaafi jabinni murteessaa akka ta'e irratti waliigalaniiru.Kanaaf Ministeerri Galiiwwanii bulchiinsa taaksii Chaayinaarraa muuxannoo gaarii akka argatu himameera jedha Dh.P.I.Yaa'iin Caffee Gadaa Oromoo Walloo deebisanii hundeessuu taa'ame.Yaa'ichaan sirna Gadaa Oromoo waggoota dheeraaf adda citee ture bakkatti deebisuuf gahee olaanaa taphata jedhameera.Waltajjichaan miseensonni Gadaa Oromoo namoonni 9 filatamaniiru.Isaan keessaas 1.Adam Mahaammad Seeyid 2.Aliyyii Seeyid Hasan 3.Alii Seeyid Taajuu 4.Mahaammad Umar Muusaa 5.Sheek Seeyid Abduu Hamzaa 6.Abduu Muhaammad Nuur 7.Hasan Muhaammad Abduufi 8.Usmaan Aliyyi kanneen jedhaman keessatti argamu.Miseensonni kanneen Gadaansafuufi duudhaa isaa eeggatee akka gaggeefamu taasisuuf akka hojjetan imaanaan Itti kennameera Waajjirri Dhimmoota Koominikeeshinii Godina Addaa Oromoo Walloo tu gabaase.
Adunyaan jijjiiramoota gosa baay'ee keessumeessitee jirti.
Jijjiiramni wanta guddaa hanga wantoota xixiqqoo ijaan hin mul'anneetti kan of-keessatti hammatu dha.
Hanga hamma, akaakuu fi boca ykn danaa jijjiiruuttis ni gaha.Kallattiin jijjiiramaafi bu'aansaa gar-gar ta'us uumamni jijjiirama hin keessumeessine tokkollee hin jiru.
Waqtiileen, Guyyoonni, ji'ootni, sirnoonni, jireenyi hawaasummmaa, siyaasni, dinagdeefi k.k.f jijjiiramaan liqimfamanii Odeeffannoo haaraan bakka buufamu.
Jijjiiramni adeemsa hin dhaabanne waan ta'eef, dhaabbatee egeree ifa ta'e arguu hin danda'u.
Kanaafuu yaada qajeelaan of-abboomaa saffisa baaburaa hordofuun murteessaadha.
Imalli biyyi keenya badhaadhina dinagdee, siyaasaa fi hawaasummaatti gootu jijjiiramoota yaada qajeelaa keessummeeffamanidha.
Fedha uummataa bara dheeraaf jiijjiirama dheeboteen waan utubameefis, imalli keenya salphaatti kan dhaabatu osoo hin taane.
Fuulduratti kan furguggifamu, baay'eesaanii haammatee kan daraaruufi firiinsaas kan bareede ta'a jechuun MM Itiyoophiyaa Dr Abiyyi Ahimad fuula FB isaanii irratti dhaamsa dabarsanii jiru.
Koofiyyaan addatti Kiruugistaan keessatti keewwatamu hambaa kiliyaa UNESCO irratti galmaa'uun hawwata turistootaa ta'ee nu fayyada jetti biyyattiin.
Galmaa'uun isaa kuni hawaasni idila addunyaa biyya gaarreen itti heddumatu kana akka beekaniif carraa nuuf uuma jedhan Ministir deeetaan Turizimii Kirugistaan Maksaat Uulu Damir AFP tti wayita himan.
Koofiyaa kana dhiiroonni kan keewwatan yoo ta'u bifa adii fiixeesaa irraa halluu gurraacha qabu dha.
Dhaabbata Biyyoota Gamtoomanitti ejensiin dhimma Barnootaa, Saayinsii fi Aadaatu akka hambaatti koofiyyaa kana galmeessee .
Bara 2017 turistoonni mil 13 Kiruugistan daawwachuusaanii biiroo daldala Ameerikaatti marsariitiin hidhata qabu export.gov gabaasera.
Lammileen Kiruugistan koofiyyaan Kalpak  jedhanii waaman kun tulluu cabbiin haguuge fakkaata jedhu .
Duraanu biyyi giddugaleessa Eeshiyaatti argamtu kun guyyaa biyyaleessaa akka qabu ibsiteetti .
Paarlaamaan Kiruugistan magaalaa guddoo biyyatti Bishkek jedhamtutti walitti qabaman koofiyaa kana kabaja dhorkachuun yakkamoo yakka mitii jedhanii walfalmaa jiru .
Falmiin kunis bara 2017 koofiyichi saree irra kaa'amee erga argamee booda falmiin kun eegalame .
Kalpak hambaalee aadaa 40 UNESCO'n hambaalee kiliyaa yaa'ii waggaa taa'amen galmeesse keessaa tokko .
Akka Ejeensiin Dhaabbata Biyyoota Gamtoomani kun jedhutti, hambaan kiliyaa beekamtiin kennameefi dhaloota dhufutti eegamee darbuu qabaata kan akka sirbaaf himamsaatti himamullee qaba ,jedha .
Kana malees bocni hambaa mul'atu kana akka eegamu qabu ibsa .
Pireezidaantii Itiyoophiyaa Saahilawarq Zawdee Barruun Foorbis filate .
Barruun Foorbis Pireezidaant Saahilawarq akka lakkoofsa Awurooppaa 2019tti dubartoota dhiibbaa uuman jechuun filate .
Foorbiis Saahilawarq Zawdee tarree dubartoota dhiibbaa uuman 100 keessa tokko jedheera .
Akka gabaasa Foorbisitti, Saahilawarq addatti Afrikaarraa dubartii filataman ta'uu beeksise .
Ayyaanni kun tokkummaa sabootaa cimsuufi jedhan pireezidaantiin Itiyoophiyaa Sahilawarqi Zawudee .
Dhimmoota waloo irrattis akka waliin ilaalluu fi ful durattis waliin xinxallufis jedhan .
Qormaata numudachaa jiran hunda dandamannee keessa ni baana jedhan .
Faayidaan hunda keenyaa gammachuu huna keenyatti, akkasumammoo miidhaan tokkoo miidhamuu hunda keenyati jedhan .
Kanaaf hunduu nageenyaa waaraa mirkaneessuuf gaheesaa bahuu akka qabu dhaaman .
Ayyaana kana wayita kabajnu rakkina kana dura nu qunnaman irra aannee har'aa tokko jennee heera mootummaa cimsuun walumaan biyya jaalannu ni ijaarra jedhan .
Ayyaanni Cuuphaa galmee hambaa idila addunyaa Yuuneeskootti akka galmaa'uu murtaa'e .
Ayyaanni Cuuphaa galmee hambaa idila addunyaa Yuuneeskootti akka galmaa'uuf murtaa'uu Mootummoota Gamtoomaniitti Dhaabbanni Barnoota, Saayinsii fi Aadaa (Yuuneeskoo)n beeksiseera.
Waltajjii Yuuneeskoon Koloombiyaa Bogoota dhimmoota hambaalee ilaalchisuun taasisaa jiruun, Itiyoophiyaatti ayyaanni Cuuphaa galmee hambaa idila addunyaa Yuuneeskootti akka galmaa'u murtee dabarseera .
Ayyaanni Cuuphaa Goftaan Iyeesuus kiristoos gara laga Yordaanos deemuun harka Yohaannisitti Cuuphamuu isaa sababeeffachuun kan kabajamuu ta'uu dhaabbatichi beeksisera .
Akka gabaasa T.O.I tti ayyaanni kun guyyaa jala bultii Taabotaa gaggeessuu irraa eegalee halkan guutuu sirna mana amantaa Ortodoksiin kan kabajamuu dha .
Ganama irraa eegalee immoo sirnoonni mana amantaa erga taasifamanii booda Taabonni gara iddoo isaatti hamma deebi'uutti ayyaana sirna guddaan kabajamuu dha .
Ayyaanni Cuuphaa, Masqala, Sirna Gadaa fi Fiichee Cambalaalaa itti aanuun Yuuneeskootti galmaa'uun hambaa Itiyoophiyaa 4ffaa Yuuneeskootti galmaa'e ta'eera .
Maanguddoonni, abbootiin gadaa, abbootiin amantaa fi namoonni bebbeekamoon biyyattii, dhimmi nageenya biyyaa keessumattuu kan dhaabbilee barnootaa isaan yaaddesse, walitti dhufuun haala nagaa itti fufiinsa qabu mirkaneessuun  danda'amu irratti mar'achuuf yaa'ii taa'an.
Yaa'ii kun barattootaafi barsiistota yunversitiiwwaniif waamicha nagaa dhiyeessuuf dhaabbileen barnootaa ol'anoon bakka itti wal danda'uu, fageessanii waa ilaaluufi xiinxaluun itti gabbatu ta'uu hubatanii nageenyaaf wabii akka dhaabbataniif waamicha nageenyaa dhiyeessuuf.
Yuniversitiiwwan Itiyoophiyaa xiqqoo bakka dhaloonni bor biyya ijaaru itti qaramu waan ta'eef, barataa barnootaaf ba'e miidhuun abdii borii biyyaa dukkaneessuudha jedhan qaamooleen yaa'ii kanarratti argaman.
Nama nagaa qabutu nagaa labsa, nuti nagaa labsina, nagaaf wabii dhaabadhaanis, waamicha isaaniiti.
Haaluma kanaan koreen addaa gumii waamicha nagaaf walitti dhufe keessaa filatamee gara yunivarsitiiwwan rakkoo nageenyaa qabanitti ni ergamu .
Yunivarsitiiwwan barattoonni keessaa ba'an, yunivarsitiiwwan Madda Walaabuu,Odaa Butumiifi Mattuu koreen kun xiyyeeffannoo kennee garas deemuuf karoorfateera .
Yunivarsitiiwwan biyyattiin qabdu 50n keessaa 24 keessatti sadarkaa gara garaattii rakkoon nageenyaan wal qabate mul'atus harki caalaan nageenyaan baruufi barsiisuu itti fufaniiru .
Leensaa Baqqalaatu gabaase .
Dooniinn baqattoota feetee imalaa turte dhidhimuun lubbuun namoota 58 darbuun himame .
Akka Ejensiin Dhaabbata Baqattoota Addunyaa beeksisetti balaan kun Garba Atilaantikii irratti kan muudate guyyaa har'aati .
Balaa kanaan kan miidhaman baay'een isaanii Dubartootaafi daa'imman akka ta'es himameera .
Dooniin kun namoota 150 kan qabattee imalaa turte yoo ta'u sababii boba'aan jalaa dhumeef akka balaan kun muudate himameera .
Namoonni 83 ta'an Bishaanicha daakuun gara qarqara Galaanaatti deemaa turan qaamonni lubbuu baraaran dhaqabuun akka baasan .
Waldaan Instiitiyuutii Fayyaa Hawaasaa Idila Addunya yaa'ii idila addunyaa waggaa isaa Finfinnee galma gamtaa Afrikaatti gaggeessa jira.
Walga'icha dhabbilee idila addunyaa, dhaabbilee fayyaa idila addunyaa, oggeessotni CDC Ameerikaa fi Afrikaa irraa walitti babba'an hirmaacha jiru.
Ajandaan yaa'ichaa inni guddaan karaa seera qabeessaa fi seeraa alaan sababa daddabarsa namootaan dhibeewwaan daddarboo daanga ce'u irratti kan mari'atamu ta'u ragaan ministeera fayyaarraa arganne ni muldhisa.
Yaa'icha irratti argamuun haasaa kna taasisan Ministiri Deettaan Ministira Fayyaa Dooktar Liyaa Taaddasaa hojiin karoora tiraansfomeeshinii jalqabaa du'a haadhoolii fi da'immanii hir'isuu fi dhibeewwaan daddarboo to'annoo jala oolchuu hojiiwwaan hojjetamaan irratti ibsa laataniiru.
Akka gabaasa FBC'tti Karoora tiraansiformeeshinii damee fayyaa lammaffaa gara hojiitti galchuuf qophiirra jiraachuu eeruun, fuulduratti waliiga'insa fayyaa irratti xiyyeeffannoon kan hojjetan ta'u ibsaniiru.
Jijjiirama qabeenya qilleensaa fi dhibeewwaan daddarboo daanga ce'an karooricha hojiiraa olchuuf soda ta'uu kaasaniiru .
Daayreekterri Olaanaan Instiitiyuutii Fayyaa Hawaasa Itiyoophiyaa Dooktar Eebbaa Abaateegama isaanitiin giddugalli qorannoo , bulchiinsa raga fayyaa hawaasaa, balaawwaan fayyaa to'achuu fi ijaarsa dandeettii labiraatoorii biyyaaleessa irratti bal'inaan kan hojjetamu ta'uu himaniiru.
Waldaan Instiitiyuutii Fayyaa Hawaasaa Idila Addunya miseensoota 109 biyyoota 95 irraa yoo qabaatu ummata biiliyoona 5 fayyadamaa taasiseera.
Daandiin Ispaaltii birrii biliyoona 6.1'n hojjetamuuf akka ta'e Abbaan Taayitaa Daandii Itiyoophiyaa beeksisaa.
Akka abbaan taayitichaa beeksisetti daandiiwwan kun 4 yoota'an dheerina KM 299 kan qanbanidha.
Walii galteen kun guyyaa har'aa qaama ijaaru fi abbaa taayitichaa waliin mallatteeffama jedhameera.
Kana malees balaa tiraafikaa hir'isuuf ijaarsi bu'uuraalee misoomaa maal ta'uu akka qabu irratti hojjettoota abbaa taayitichaatiin ibsi ni kennama jedhameera.
Daandiiwwan kanneen keessaa Goodee-Qallaaffoo hanga Feriferii fi Addalleedhaa hanga Giraawwaa keessatti argamu jechuun Dhaabbanni Pireesi Itiyoophiyaa beeksisee jira.
Chaayinaan kunuunsa  biyyootiif doolaara biiliyoona 40 ramadde.
Faalamni biyyoo waan ishee yaaddesseef Chaayinaan, amajjii darbe seera baste qabatamaan hojiira oolchuu jalqabu ishees beeksifte.
Biyyattiin  eegumsaa fi kunuunsa biyyoo irratti erga seeraa baastee as, kaampaanoonni 10,000 akka ittiin hogganaman ta'eera.
Intarpiraayizoota faalama dhaqqabsisaa turan  1,300 cufushee Chaayinaan kan beeksifte.
Ministeerri eegumsaa fi kunuunsa naannoo biyyatti , faalama naannoo hambisuun, omisha guddisee wabii midhaan nyaataa biyyatti  kan  mirkaneessu ta'uu beeksise.
Akka lakkoofsa Awurooppaa bara 2020'tti biyyoof kunuunsa godhanii itti fayyadamuu harka 90'n ga'uuf akka hojjatamu himame.
Af-Yaa'iin Caffee Oromiyaa kab. Aadde Loomii Badhoo ayyaana saboota, sablammootafi Ummattoota Itoophiyaa yeroo 14ffaaf Finfinneetti kabajamu irratti miidiyaaleedhaf ibsa kennan.
Ayyaanichi dhaadannoo Heerri Mootummaa Keenyaa Nageenya Waaraaf jedhuun kan kabajamu yoo ta'u yeroo murteessaa ta'etti Magaalaa Finfinneetti kabajamuun isaa adda kan isa taasisuudha jedhan .
Guyyaan Ayyaana Saboota'Sablammootaa fi Ummattoota Itiyoophiyaa walitti dhufeenya sabootaa gama hundaan kan cimsuudha.
Ayyaanichi jijjiirama gama diinagdee fi hawaasummaa keessatti gahee olaanaa kan qabuudha.
Ayyanicharratti Sabaa fi Sablammoonni biyyattii hundi kan hirmaatu ta'us Kab Aadde Loomin dubbataniiru.
Jala bultii ayyanichaa sababeefachuun agarsiifni gara garaa yeroo amma Magaalaa Bishootutti kan jalqabame yoo ta'u guyyaa boruu irraa jalqabee Giddugala Aadaa Oromootti kan banamu ta'us Aadde Lomii Badhoo ibsaniiru.
Ayyanicha miidhagaa taasisuuf naannolee olla wajjiin mariin gara garaa gaggeefamaa  turee jira.
Nageenya ayyanichaatif qindoominaa irratti mariin bal'aan yeroo yerootti gaggeefamaa kan turee ta'uu fi sodaan nageenyaa akka hin jirres Aadde Loomin dubbataniiru.
Ummanni keenya gaafilee gara garaa karaa nagayaa fi tasgabbii qabuun hiikkachaa ayyaana sabaa fi sablammootaa karaa Aadaa,duudhaa fi safuu ummatichaa eeggateen akka xumuramuuf tumsa cimaa akka taasisan dhaamsa dabarsaniiru.
Rakkoon nageenyaa Kongoo keessatti muudate tatamsa'ina vaayireesii Ebolaa to'achuuf hojii hojjetamu irratti gufuu akka ta'e dhaabbanni fayyaa addunyaa beeksise.
Akka dura' taa'aan dhaabbatichaa Dr. Teediroos Adaahaanoom jedhanitti hojiin to'annoo vaayireesii kanaaf hojjetamaa jiru sababii nageenyaatiin duubatti deebi'aa jira.
Sababii walitti bu'iinsa biyyittii keessatti muudateen ogeeyyonni fayyaa hawaasa tajaajilaa jiran 4 ajjefamaniiru.
Baay'een madaa'aniiru.
Mormiin biyyittii keessatti ka'e humni nagaa kabachiisaa idil-addunyaa biyya keenya gadhiisee bahuu qaba kan jedhudha.
Kanaaf immoo sababni hawaasa nagaa haleellii garee hidhattoota biyyiittii irraa baraaruu hin dandeenye kan jedhudha.
Guyyaa Jimaata darbee haleellii gareen hidhate raawwateen lubbuu lammiilee 19 kan galaafate jedhameera.
Kun immoo uummata biyyittii kan baay'ee arseefi humnoota nagaa kabachiisaa Dhaabbata biyyoota gamtoomanii irraa akka abdii kutatan kan taasise jedhameera.
Guyyaa sabootaa,sablammootaa fi Ummattoota Itiyoophiyaa sadaasa 29/2012 Finfinnetti kabajamuuf qophiin xumuramu afa-yaa'iin Caffee Oromiyaa Aadde Loomii Badhoo beeksisan.
Ayyaanichi dhaadannoo Heerri Mootummaa keenyaa nageenya waaraaf jedhuun kan kabajamu yoo ta'u, yeroo murteessaa ta'etti Magaalaa Finfinneetti kabajamuun isaa adda kan isa taasisuudha jedhan Af-yaa'ii Caffee Oromiyaa Aadde Loomii Badhoo.
Guyyaan Ayyaana Saboota, Sablammootaa fi Ummattoota Itiyoophiyaa walitti dhufeenya sabootaa gama hundaan kan cimsuudhas jedhan.
Ayyanicharratti bakka bu'oonni sabaa fi Sablammoota biyyattii hundi kan hirmaatan ta'us Aadde Loomin dubbataniiru.
Jala bultii ayyanichaa sababeefachuun agarsiifni gara garaa Magaalaa Bishooftutti kan jalqabame yoo ta'u, guyyaa boruu irraa jalqabee Giddugala Aadaa Oromootti agarsiifni adda addaa ummataaf kan banamu tahuu Aadde Lomiin himaniiru.
Ummanni keenya ayyaanicha karaa nagayaa fi tasgabbii qabuun kabajuuf qophii gochuu fi karaa Aadaa,duudhaa fi safuu ummatichaa eeggateen akka xumuramuuf tumsa cimaa akka godhuus dhaamaniiru.
Komoroos hiyyummaa hamaa keessaa bahuuf hojiin investimeentii doolara biliyoona 4.6 akka ishii barbaachisu beeksifte.
Baajeta kana hojiilee turiizimii,qonnaa,geejjibaafi anniisaa babal'isuuf kan oolu jedhan.
Pirezedaantiin biyyattii Azali Assoumani dinagdee biyyittii kufee jiru dandamachiisuuf baajenni kun akka barbaachisu himan.
Biyyi Odola Afriika taate Komoroos baay'ina uummata kuma 800 qabaattus biyya hiyyeetiidha.
Biyyittiin al-ergii dibata ylang-ylang jedhamuufi mi'a dheedhii urgeessituu adda addaaf oolu irraa galii kan argattu ta'us kufaatiin gatii oomisha muudateen galiin biyyittii baay'ee gadi bu'ee jira.
Al jeziiraatu gabaase.
Pireezedaantiin koomiishinichaa Ursuullaa Voon Deer Leeyen daawwii hojiitif Jimaata dhuftu yeroo jalqabaaf Itiyoophiyaa ni galu jedhame.
Daawwiin isaanii Itiyoophiyaa kun biyyoota Gamtaa Awurooppatiin ala kan jalqabaati.
Turmaata isaanitiin pireezdaanti Saahilawarq Zawdee, Ministira Muummee Dr Abiyyi Ahimad, hoggansa mootummaa biroo waliin ni mari'atu jedhameet eegama.
Dura taa'aa Koomiishinii Gamtaa Afrikaa Muusaa Faqii Mahaammat waliinis walarganii ni mari'atu jedhameera.
Guyyaa ayyaana Saboota,Sablammootaa fi Ummatootaa Oromiyaa Finfinneetti Sadaasa 29 kabajamu ilaalchisuun magaalaa Adaamaatti Simpooziyamiin gaggeefamaa jira.
Siympooziyamiin kun mata duree Tokkummaan Keenya Nageenya waaraa fi guddina Olaanaaf jedhuun raawwatamaa jira .
Simpooziyamii kanaratti Af-Yaa'iin Caffee Oromiyaa Aadde Loomii Badhoo, mirgaa fi walqixummaa sabootaa fi sablammotaa iratti hojiin hojjeetamu cimee itti fufa jedhan.
Simopooziyamii kanaratti Abbootiin Gadaa,Haadhooliin siinqee,maanguddonni,abbootiin amantaa ,qeerroo fi qaamooleen hawaasaa gara garaa argamaniiru.
Guyyaa ayyaana Saboota,sabalammootaa fi Ummatottaa Itiyoophiyaa barana marsaa 14ffaaf Finfinneetti kabajamu Mootummaa Naanoo Oromiyaatu qopheessa.
Guyyaan Qaama Miidhamtoota Addunyaa sadarkaa naannoo Oromiyaa Magaalaa Shaashamanneetti kabajamaa jira.
Ayyaanni kun guyyaa lamaaf, marii paanaalii, agarsiisaa qaama miidhatoota hojii fakkeenyumaa qabu hijjeetan bdhaasuun kabajama.
Sirna kanarratti hoggantoonni federaalaa, naannoo fi kutaaleen hawaasaa adda addaa bakka argamanitti kabajamaa jira Ayyaanni kun akka addunyaatti yeroo 28ffaaf, akka biyyaatti ammoo yeroo 27ffaaf kabajamaa jira.
Muktaar Huseentu gabaase.
Dhaabbanni biyyoota gamtoomanii loltoota isaa gara Sudaan Kibbaatti deebisuu beeksise.
Dhaabbatichi murtee kana irra kan gaheefi walitti bu'iinsi biyyattii keessatti bifa haaraan ka'uu ilaalchiseet akka ta'e beeksisee jira.
Guyyoota muraasa darban keessatti qofa lubbuun namoota 80 yoo darbu kanneen 100 ol ta'an irra balaan madaa'uu dhaqqabee jira.
Walitti bu'iinsi kun kutaa hawaasa Gak fi Manuer jedhaman gidduutti akka ta'es himameera.
Gareen lameen kun qabeenya walduraa barbadeessuufii Loon wal jalaa hatuun cimaa dhufeera jedhame.
Biyyattii keessatti waggaa jahaan dura kan eegale walitti bu'iinsi keessoo,haala itti taayitaa qooddatanii mootummaa waloo ijaaran irratti mootummaa fi gareen mormitootaa beelama yeroo yeroon dheeressaa jiru jechuun BBC gabaasera.
Godina Iluu Abbaa Booritti Irreechi Malkaa Soor Sirna bareedaan kabajamuun himame.
Ayyaanni Irreecha Malkaa Soor ganamaan abbaa Malkaan erga eebbifamee booda sirni Irreeffannaa jalqabame.
Irreeffattonnis eebba Abbootii Gadaa erga fudhatanii booda Irreeffannaan sirna ho'aan gaggeeffamee jira.
Irreeffattonni Irreecha Malkaa Soor nageenya keenya cimsuufi tokkummaa keenyas jabeessuuf Oromoon akkuma waaqa isaa waliin kadhate, waaqa dukkana gara ifaatti nu baase waliin galateeffanne tokkummaa keenya irratti xiyyeeffannoon hojjechuu qabna jedhan.
Irreechi kan nagaa, jaalalaa fi tokkummaati.Duudhaa kana gocha qabatamaatti sirnaan jijjiiruu qabnas jedhan.
Godinichatti Irreechi Malkaa Soor erga jalqabamee tokkummaan keenya cimee jira.
Kanaaf Irreechi Irree keenya mallattoo nagaatis jedhan.Abbaan Gadaa Iluu Abbaa Boor Kaliifaa Shoonoo Irreechi kan galatooti.
Tibba ganni darbee birraan bari'u ja'a Sadaasaa keessa gosa Tummeetiin kabajama.
Irreechi Oromoof Irree isaa fi tokkummaa isaati.
Qeerroo fi Qarreenis gamtaadhaan tokkummaa isaanii cimsuudhaan Irreechi kabajamuus himan.
Lijaalam Abarraatu gabaase.
Gaaffii ummata keenyaa dhalootni itti wareegame lakkaa'anii deebisuun, akkasumas jijjiirama hunda galeessa biyya keenya keessatti eegalamee jiru fiixaan baasuun dhimma murteessaa ta'uu ibsan Dr Abiyyi Ahimad.
Ministirri Muummee Dr Abiyyi Ahimad fuula feesbuukii isaanirratti ibsa kennaniin, Jijjiirama amma biyya keenyatti eegalame yaadaa fi gurmaa'ina paartii moofaa kanaan dura ummata keenyaarra miidhaafi dararaa guddaa gahaa ture qabannee tarkaanfachiisuun rakkisaa dha.
Waan ta'eefis gurmaa'inaafi ilaalcha moofaa sana awwaaluun paartii yaadaa fi gurmaa'ina haaraa qabu, gaaffii ummata keenyaa lakkaa'ee qabatee qabsaa'uun hirmaannaa fi fayyadamuummaa ummata keenyaa hunda galeessa mirkaneessuu danda'u, federaalizimii dhugaa lafa qabsiisu akkasumas gaaffiiwwan ummatni keenya yeroo dheeraaf itti wareegamaa ture ariitiidhaan deebisuu danda'u ijaaruun murteessaadha.
Bu'uuruma kanaan yaa'ii Idilee 9ffaa ODP bara darbe magaalaa Jimmaatti geggeeffameerratti dhimmi barbaachisummaa riifoormii paartii bal'inaan erga irratti marii'atamee booda sagalee guutuun mirkanaa'ee jira.
Yaa'ii idilee ADWUI 11ffaa magaalaa Hawaasaatti geggeeffame irrattis barbaachisummaa riifoormii paartiitti amanuun garaagarummaa tokko malee sagalee guutuun murtoon darbee jira.
Haaluma kanaan, qorannoo hayyootni barbaachisummaa riiformii paartiirratti geggeessaa turan erga xumuramee booda, akka ODPtti dura taa'aa fi I/aanaa dura taa'aan ODP yeroo lama, miseensotni koree hojii raawwachiiftuu ODP yeroo lama, miseensotni Koree giddu galeessa ODPs yeroo lama bal'inaan dhimmicha irratti marii'achuun barbaachisummaa riifoormii paartiirratti garaagarummaa tokko malee walii galamee jira.
Dabalataanis sadarkaa koree hojii raawwachiiftuu ADWUIfi mana maree ADWUItti mariin irratti geggeeffamee ragga'ee jira.
Xumura irrattis seeraafi hojmaata eeguudhaan yaa'ii ariifachiisaa ODP tibbana magaalaa Adaamatti geggeeffamerratti ijaaramni Paartii Badhaadhinaa akka dhugoomu sagalee guutuudhaan murtaa'ee jira.
Dhimmi hundeeffama paartii badhaadhinaa sadarkaa hundatti marii gahaan irratti godhamee, namni yaadaafi qeeqa qabu karaa dimokraatawaa ta'een dhiyeessee erga irratti marii'atamee walii galamee booda seeraafi hojmaata barbaachisu hunda guuttatee kan raawwatamedha.
Paartiin Badhaadhinaa kaayyoon hundeeffama isaa gaaffii sabni keenya barootaaf wareegama itti kaffalaa ture lakkaa'amnii deebii akka argatan godhuu dha.
Kanammoo Paartiin Badhaadhinaa lakkaa'ee sagantaasaa keessatti qabatee jira.
Tibbanas gaaffiiwwan gurguddoon ummata keenyaa kan akka Afaan Oromoo afaan hojii federalaa akka ta'u, siidaa yaadannoo qeerroo ijaaruuf missiraachoo labsee jira.
Gaaffiiwwan ummata keenyaa federaliizimii dhugaa ijaaruu, hirmaannaafi fayyadamummaa haqa qabeessa gulantaa hundatti argachuu, dhimmi daangaafi kanneen biroos yeroo gabaabaa keessatti lakkaa'amanii kan deebii argatan ta'a.
Egereen Oromoofi Biyya Keenyaa Paartii Badhaadhinaa Waliin Ifa!Adeel al-Jubiir akkas jedhan: Nuti lammileen keenya dabarsinee hin kenninu.
Torban tokkoon dura Pirezedaantiin Turkii Riikaap Xayyiib Erdogaan akka dabarfamanii kennamaniif kan gaafatee ture yommuu ta'u Roobii ammoo manni murtii Turkii ajaja akka qabamuu qabanii baaseera.
Sawud Arabiyaa ajjeechaa gaazexeessaa kanaa Onkoloolessa darbe qoontsilaa Sawudii Turkii keessatti raawwatameen walqabatee namoota 11 shakkaman himannaa irrati banteetti .
Turkii keessatti ajaji akka qabamaniif kan irratti darbe dursaa humna tikaafi basaasaa Sawudii duraanii Ahmad al-Assiriifi gorsaa miseensa maatii duraanii Sawud al-Qahtanii turan.
Obbo Al-Jubiir akkaataa Turkiin ittiin odeeffannoo biyya isaaniif ittiin qoodan qeeqaniiru.
Ilmi mootii Mohammed biin Saalmaan ajjeechaa kana keessaa qooda qabaachuu haaleera.
Abbaan alangaa biyyattii akka jedhetti Kashogjiin qoontsilaa sana keessatti sababii gocha dabaa gaggeeffameen kan ajaja qondaala tokkootiin taasifameen ajjeefame.
Akka gaazexeessaa bekkamaa tokkootti oduuwwan gurguddoo waraana Sooviyeeti Agaanistaan irratti taasifte, akkasumas ka'umsa Osaamaa Biin Laaden ilaalchisee dhaabbileen sabaa himaalee Sawudii gara garaatiif barreessaa ture.
Waggoota kurnaniif maatii moototaa Sawudiitti dhiyeenyaan akka gorsaa mootummaattis tajaajilaa tureera.
Garuu waan taasifamu mormee/dhiisee bara darbe ture kan gara US'tti baqatee.
Biyya itti baqate kana irraas gaazexee Waashingiteen Post jedhuuf kan barreessaa ture yommuu ta'u achi keessattis ilmaa mootichaa Mohammed biin Saalman qeeqaa ture.
Holqi guddaa 'biyyittii faayyadu' daggala Kaanaadaa keessatti argameera.
Fulbaana keessa Gareen qorattoota fi Ji'ooloojistoonni argannoo kana dhiyeenyaan qoratan.
Seenaa qorannoo holqaa biyya Kaanaadaa keessati argannoo ajaa'ibsiisaa boqonnaa haaraa fidu danda'udha jedhu.
Baayolojistiin Bevan Ernst, gartuu bineensa â€˜caribou' lakkaa'aa turan keessaa tokkodha.
Nuti bineensa â€˜caribou' malee holqa barbaada hin turre' jechuun Mr Ernst BBC'tti himeera.
Lafa dhooqa kan cabbiin guutame kana arguu isaanii qondaaltota parkiichatti beeksiisuun garii akka tahe kan yaadee balaliisaan helikooptaraa Ken Lancour ta'uu isaa dubbateera.
Oditarri muummee federaalaa Obbo Gammachuu Dubbisoo ragaan guutuu osoo hin dhihaatin qarshiin biiliyoonni 1.4 caalaa baasii ta'u himan.
Qondaalli baasiifi ragaa dhihaatu walbira qabuun qoratan kuni guyyaa har'aa mana maree bakka bu'oota ummataatti argamuun gabaasa dhiheessaniini kana kan jedhan.
Akka gabaasichaatti, Ministeera Dhimma Alaatti hanqinni qarshii 810,060, Yunivarsiitii Samaraa qarshii 123, 599 akkasumas Yunivarsiitii Jigjigaatti hanqinni 27,173 dhalachu isaa ibsaniiru.
Kunis, walumaa gala 960,832 ni ta'a.
Waajjira Galiwwaniifi Gumurukaa irraas hanqinni argamu hubachisaniiru.
Dabalataanis, akkaataan qabiinsa qarshiifi herreega baankii waajjiraaleen 14 fi waajjiraaleen damee 14'tti rakkoo akka qabu oditarri muummee himaniiru.
Waajjiraalee 129 keessattis herreegni qarshii 4,252,562,207 akka hin buune ibsameera.
Kanneen keessaa Yunivarsiitii Finfinnee, Yunivarsiitii Maqalee, Odeeffannoo Tika Biyyaalessaafi kaan keessa jiru.
Waajjiraalee galii sassaabamu hin sassaabanin hafan, caal baasii malee bittaan raawwachuu, akkasumas bittaan adeemsa hin hordofne raawwatu ibsaniiru.
Ministeera Barnootaa, Boordii Filannoo Biyyaalessaa akkasumas kaan dambiifi adeemsa osoo hin hordofin kaffaltii raawwachuu isaanii Obbo Gammachuun kan ibsan yoo ta'u, walumaa gala waajjiraalee 77fi dameewwan torba keessatti qarshiin 145,676,300 dambiifi qajeelfama osoo hin eegin raawwateera.
Ayyaanni Fiichee Caambaalaalaa duudhaa waliin jireenya ummattootaati jedhan Pireezidaantii Itti Aanaa MNO obbo Shimallis Abdiisaa.
Obbo Shimallis Abdiisaa kabaja ayyaana Fiichee Caambaalaalaa irratti argamuun ergaa dabarsaniiru.
Uummatni Sidaamaa fi Oromoo waliin wareegama qaalii kaffalee jira, waliinis injifannoo gonfatee jira, kanaan boodas injifannoo argame qaamni duubatti deebisu hin jiru jedhan obbo Shimallis.
Injifannoon argames aarsaa guddaani waan ta'eef, of eeggannoon tikfachuu qabna, kanaaf ammoo qeerroo fi eejjattoon tokkummaan eeggachuu akka qaban dhaamaniiru.
Uummatni Sidaamaa Sabaa fi Sablammoota hunda waliin obbulummaa cimsachuun bu'uura waan hundaati.
Injifannoon amma argames obbolummaan waan cimeefi, gara fuula duraattis obbolummaan yoo cime wanti hunduu ni milkaa'a jedhan.
Itiyoophiyaanoonni garaa garummaa keenya kabajne wantoota tokko nu taasiisan irratti tokkummaa keenyaan itti fuufna jedhaniiru obbo Shimallis.
Tokkummaan, badhaadhinni fi bilisummaan Itiyoophiyaatti akka lafa qabatuuf halkanii guyyaa hojjechuu qabna.
Keessattuu dhaloonni haaraa ejjattoo fi Qeerroon imaanaa olaanaa akka qaban obbo Shimallis ibsaniiru.
Sirni federaalizimii akka dagaaguufi hunduu irraa fayyadamaa akka ta'uuf qaamni hunduu gahee ofii akka bahatu dhaamaniiru.
Gabaasni kan Dajanee Laaqooti.Ji'oottan 6n dhufanitti tajaajiloonni mootummaa 150 elektirooniiksidhaan akka kennaman hojjetamaa jira.
Ministeerri Innooveeshinii fi Teeknooloojii hojiirra oolmaa tajaajila elektirooniiksichaarratti qaamolee dhimmi isaan ilaallatu waliin mari'achaa jira.
Ministeerichi tajaajila mootummaa hunda si'ataa gochuudhaan lammiileedhaaf kennuuf hojjechaa jiraachuu beeksiseera.
Ministeerichi deeggarsa taasiseen Ministeera Dhimma Alaa dabalatee dhaabbileen 6 tajaajila elektirooniiksii kennaa jiru.
Ji'oottan jahaan itti aananitti ammoo tajaajilli mootummaa 150 hojiimaata elektirooniiksii keessa gala jedhameera jedha FBCn.
Amma 2020tti tajaajilli mootummaa 320 elektirooniiksiin akka kennamu karoorri qabameera.
Ministirri Innooveeshini fi Teeknooloojii Dr. Injiinar Geetaahuun Makuriyaa, waggoottan 3n itti aananitti tajaajiloonni amma gandaa jiran elektirooniiksiin akka kennaman hojjechaa jirra jedhaniiru.
Hoospitaalli Ispeeshaalaayizdi Walqixxee ebbifamee hojii eegale.
Hoospitaalichi bakka walitti qabduun boordii yuunvarsiitichaa fi Ministirri Galiiwwanii aadde Adaanach Habeebee, hoggansi federaalaa, naannoo fi keessummoonni affeerraman argamanitti ebbifameera.
Siree ciisanii itti yaalaman 110 kan qabu yammuu ta'u, tajaajila yaalaa dhibee keessoo qaamaa, baqaqsanii wallaanuu, gadaamessaa fi ulfa,akkasumas yaala daa'immanii kennuf qophii xumureera.
Waliigalteen hojii qindoominaa, nageenya neetwoorkii miidiyaa mallatteeffame Dhaabbileen miidiyaa editooriyaal poolisii qabaatanis bu'uura waan hundaa kan ta'ee nageenyaaf xiyyeeffannaa kennu qabu.
Waliigalteen hojii qindoominaa, nageenya neetwoorkii miidiyaa mallatteeffame.
Waliigalticha Deetaa Ministira Nageenyaa aadde Almaaz Makoonnanii fi dura taa'aa Waldaa Damee Biroodkaastarootaa Itoophiyaa obbo Amaan Fissahaatsiyoontu mallatteesse.
Waliigaltichi Itiyoophiyaatti walitti bu'iinsii fi jeequmsi akka hin uumamne dhaabbilee fi namoonni dhuunfaa damee miidiyaarratti hirmaatan mootummaa waliin ajandaa waloo godhatanii akka hojjetan dandeessisa.
Dhaabbileen miidiyaa editooriyaal poolisii qabaatanis bu'uura waan hundaa kan ta'ee nageenyaaf xiyyeeffannaa kennu qabu jedha Odeeffannoon Ministeera Nageenyaarraa arganne.
Filippiinsi balfa pilaastikaa Kanaadaatti deebiste Pilaastikiin deebifamee hojiirra oolfama jechuun bara 2014 keessa Kanaadaan gara isheetti ergitee turte isa sobaa ta'uusaati Filippiinsi kan beeksiste.
Filippiinsi pilaastikii balfa ittiin jette deebsitee Kanaadaatti ergite.
Waldhibdee hariiroo dippiloomaasii biyyoota lameenii booresseen booda Pirezidaantiin Filippiinsi Kanaadaaf balfa ishee ni deebisnaaf, biyyasheetti haa kuufattu jechuun dhaamsa dabarsan.
Pilaastikiin deebifamee hojiirra oolfama jechuun bara 2014 keessa Kanaadaan gara isheetti ergitee turte isa sobaa ta'uusaati Filippiinsi kan beeksiste.
Murtee Filippiinsi booda Kanaadaanis baasii balfi kun ittiin fe'amu hundaa akka baastu waadaa seenteetti jedha BBCn.
Haala kanaan balfi gosoota pilaastikii garaagaraa of keessaa qabu kan konteenara 69 ta'u Filippiinsi kaaba Manila irraa ka'uun gara Kanaadaatti geejjibsiifameera.
Balfi toonii 1,500 ta'u kun utuu ji'i Caamsaa hin dhumin Magaalaa Kanaadaa kan taate Vancouver seenuu qaba.
Paarlaamaa Kanaadaatti Dura Taa'aan Koree Dhimma Eegumsa Naannoo Sean Fraser Kun wayita biyyoota waliin balfa walirraa fudhachuurratti waliif gallu seera idil addunyaa gama kanaan jiruuf bitamuu akka qabnu agarsiisa jedhan.
Kanaadaan balfa kana Filippiinsi irraa kaasuuf hojjechaa turuushee kan dubbatan qondaalli kun Filippiinsi yeroo dheeraaf balfichi akka qulqullinashee jeeqee fi irraa ka'uu akka qabu iyyachaa turteetti jedhan.
Biyyoonni Kibba Baha Eeshiyaa hedduun isaanii balfa biyyootnni lixaa gara isaaniitti galaanarraan geejjibsiisan akka irraa kaasaniif iyyachaa jiru.
Balfi warra lixaa deebi'ee hojiirra oola jechuun gara biyyoota Kibba Baha Eeshiyaa ergan faayidaa kan hin qabnee fi seeraan aladha jechuun komatu.
Baayyinni balfaa biyyoonni guddatan gara alaatti erganii erga Chaayinaan balfa biyyoota alaarraa fudhachuu dhaabdeeti kan ifa ba'e.
Chaayinaan biyyoota balfa baayyinaan gara biyyashee galchuun beekaman keessaati.
Biyyoonni guddatan balfa biyyasaanii baasanii gatuuf jecha maqaa balfa deebisanii hojiirra oolchuu jedhuun gara biyyoota guddataa jiraniitti erguun ofirraa gataa jiraachuunis ifa ba'eera.
Ayyaanni Fiichee Caambaalaalaa Magaalaa Hawaasaatti kabajamaa jira.
Yeroo ammaa kana sirni Qexeelaa raawwatamaa jira.
Sirna kabaja ayyaana kanarrattis sabaa fi sablammootni garaa garaa kan hirmaatan yoo ta'u, kaleessa irraa eegalee keessummoonni kallattii garaa garaan magaalaa Hawaasaa galaniiru.
Jilli Pireezidaantii Itti Aanaa MNO obbo Shimallis Abdiisaan duurfamu kaleessa garas kan imale yoo ta'u, waltajjii marii kaleessa gaggeeffame irraa eegalee guyyaa har'aas ayyaanicharratti hirmaachaa jiru.
Dabalataanis Qeerroon fi Qarreen bara kana haala adda ta'een Fiichee Caambaalaalaa irratti hirmaataniiru.
Manni Maree Bakka Buu'oota Uummataa muudama hoogganaa ol'aanaa EBC xiinxaluun har'a ni raggaasa jedhame.
Manni Maree Bakka Buu'oota Uummataa yaa'ii idilee 41 taa'een argannoo odiitii, odiitarri muummichaa manneen hojii federaalaa irratti qorachuun argadhe jedhe gabaasa isaa dhaggeeffachaa jira.
Gabaasa hanga ammaatti dhiyaateen manneen hojii mootummaa federaalaa 174 fi waajjiraaleen damee 46 odiiti ta'aniiru.
Odiitii taasifameen birrii bulla'aan miliyoona 960,832.66 manneen hojii federaalaa sadii irratti hir'na agarsiiseera.
Manneen hojii 14 irratti immoo herregni hinbuufamin birrii biliyoona 4 fi miliyoona 200 oli argameera.
Manni marichaa gabaasa guutuu dhaggeeffachuun yaada irratti ni kenna jedhamee eegama.
Kanamalees manni marichaa muudama hoogganaa ol'aanaa EBC xiinxaluun ni raggaasa jechuun  Leensaa Baqqalaa gabaasteetti.
Jilli Pireezidaantii Itti Aanaa MNO obbo Shimallis Abdiisaan durfamu ayyaana Fiichee Cambalaalaa irratti hirmaachuf magaalaa Hawaasaa gale.
Jila naannoo Oromiyaa qeerroo fi qarreenis kabaja ayyaana Fiichee Cambalaalaa irratti hirmaachuuf gara magaalaa Hawaasaa imaleef simannaan taasifame.
Ayyaanni jijjiirraa bara haaraa Sidaamaa; Fiichee Caambalaalaan sagantaa addaddaan kabajamuu eegaleera.
Jila naannoo Oromiyaa qeerroo fi qarreenis   kabaja ayyaana Fiichee Cambalaalaa irratti hirmaachuuf gara magaalaa Hawaasaa imaleef simannaan taasifame.
Ayyaana bara haaraa ummata Sidaamaa Fiichee Cambalaalaa kabajamuu irratti hirmaachuf keessummoonni adda addaa wayitaa ammaa kana gara magaalaa Hawaasaa galaa jiru.
Abbootii Gadaa, haadholiin fi Ejjattoon Sidaamaa keessummootaaf simannaa hoo'aa taasisaa jiru.
Ayyaanichi magaalaa Hawaasaatti agarsiisa aadaa, shubbisa aadaa Sidaamaa; Qexaalaa fi sirnoota addaddaan kabajamaa jira.
Fiichee Caambalaalaan calaqqee aadaa fi hawaasummaa uummata Sidaamaati.
Ayyaanni jijjiirraa baraa kun hambaa kiliyaa Dhaabbata Barnoota, Saayinsii fi Aadaa ta'uun galmaa'un isaa ni yaadatama.
Siimpooziyamiin aadaa fi afaan ummatichaarratti xiyyeeffatus ni taa'amaa jedhameera.
Piroojeektiin Reeyijaayiik Gi'ootarmaal Itiyoophiyaatti hurka anniisaa misoomsuufi Hurka anniisaa kana misoomsuuf Doolaara Ameerikaa biiliyoona 4.4tu ramadame.
Piroojeektiin Reeyijaayiik Gi'ootarmaal jedhamu Itiyoophiyaatti hurka anniisaa misoomsuuf Doolaara Ameerikaa biiliyoona 4.4 ramadee socha'aa jira.
Piroojeetiin kunis abbaa qabeenyaa lammii biyya Ayiislaandi Pool Tuudoorin kan deeggaramu yoo ta'u, hojii hurka anniisaa hojjechuun beekamaadha.
Itoophiyaa keessattis hojii hurka anniisaa meeggaa waattii 500 maddisiisuu kan danda'u naannawa Korpheettii fi Tulluu Mooyyeetti bara dhufu ji'a Fulbaanaa keessa hojii eegaluuf karoorfateera.
Akka dhaabbata Reeyijaaviik Gi'ootermaalitti piroojektiin kun yoo xumuramu humna anniisaa maddisiisuun Afrikaa irraa isa guddaa taasisa jedheera.
Piroojektiin kun karoora Itoophiyaan bara 2025tti, biyyoota galii jiddu galeessaa ta'an cinaa hiriiruuf qabatte galmaan gahuuf gahee ol aanaa qaba jedha gabaasni Biluumbargi.
Jappaan keessatti namoonni albeedhaan ajjeefaman Balaa kanaan namoonni 18 madaa'aniiru, kanneen keessaa 16 daa'imman mana barnootaati.
Jaappaan magaalaa Kawasaki keessatti namoonni sadii albeedhaan ajjeefaman.
Namoota sadan ajjeefaman keessa daa'immanis jiru.
Ajjeechaan kun kan raawwate bakka maatiin daa'imman isaanii qabatanii konkolaataa mana barnootaa eegaa turanittidha.
Balaa kanaan namoonni 18 madaa'aniiru, kanneen keessaa 16 daa'imman mana barnootaati.
Namni balaa kana qaqqabsiise mormarra of qalee erga poolisiidhaan qabamee booda du'eera.
Namni umurii waggaa 50 kun maaliif akka balaa kana qaqqabsiise wanti beekame hin jiru.
Konkolaachistoonni barattoota gara mana barnootaatti geessaa turan namni billaa baatee ture daa'imman haleelaa gara konkolaataa seenuu isaa dubbatan jedha BBCn.
Konkolaataa keessattis barattoota hedduurraan miidhaa geessise jedhan.
Daawwannaaf Jaappaan kan jiran Pirezidantiin US Doonaaldi Tiraampi gadda itti dhagahame ibsataniiru.
Jaappaan biyyoota yakki suukanneessaan keessatti hin raawwanne keessaa yoo taatu dhiyeenya kana garuu itti heddummaataa dhufeera.
Bara 2001 keessa balaa walfakkaataadhaan barattoonni saddeet du'aniiru.
Miseensonni Mana Marii Bakka Bu'oota Ummataa masara biyyaalessaa daawwatan.
Ministira Muummee Dr Abiyyi Ahmad waliinis mari'ataniiru.
Afa-yaa'ii Mana Marii Bakka Bu'oota Ummataa Obbo Taaggasaa Caafoo fi Afa-yaa'ii Itti Aantuu Aadde Shitaayee Minaalee dabalatee miseensonni Mana Marii Bakka Bu'oota Ummataa 250 ol ta'an har'a ganama piroojaktii masara biyyaalessaa keessatti hojjetamaa jiru daawwatan.
Ministiirri Muummee Dooktar Abiyyi Ahimadis piroojaktii hojjetamaa jirurratti miseensota mana marichaaf ibsa kan taasisan ta'uu odeeffannoon Waajjira Ministeera Muummee irraa arganne ni mul'isa.
Obbo Gadduu Andaargaachoo Koomishinara Itti Aanaa Gamtaa Afrikaa Kiiwaasii Kuwaartaay waliin mari'atan.
Ministirri Dhimma Alaa Obbo Gadduu Andaargaachoo Koomishinara Itti Aanaa Gamtaa Afrikaa Kiiwaasii Kuwaartaay waliin mari'atan.
Obbo Gadduun hojii Koomishinaarri itti aanaa Gamtaan Afrikaa akka fooyya'uuf gahee bulchiinsa bahan dinqisiifataniiru.
Ministirichi Itiyoophiyaan karoorri Koomishinii Gamtaa Afrikaa akka galma gahuuf gahee bahachaa turte cimstee akka itti fuftu ibsaniiru.
Koomishinichi cimaa, itti gaafatamummaa fi iftoomina akka qabaatuufi akkasumas hojiin dhaabbata cimaa Afrikaa akka ta'uuf Itiyoophiyaan hirmaannaa ho'aa akka gootu beeksisaniiru jedha odeeffannoon Ministeera Dhimma Alaa irraa arganne .
Hawaasni Dippiloomaatikii fi hooggantoonni Dhaabbilee Idil-addunyaa masaraa daawwata.
Ministira Muummee Dr Abiyyi Ahmad waliin walarganii mari'ataniiru.
Hawaasa Dippiloomaatikii fi hooggantoota Dhaabbilee Idil-addunyaa masaraa daawwataniif haala jijjiirama siyaasaaa fi diinagdeerratti ibsi kennameeraafi.
Caamsaa 20 sababeeffachuudhaan duula misooma magarsiisaa Ministira Muummee Dr Abiyyin jalqabameef deeggarsa laachuun waliin biqiltuu dhaabaniiru.
Odeeffannoo Waajjira Ministira Muummee irraa arganne.
Jilli Pireezidaantii Itti Aanaa Mootummaa Naannoo Oromiyaa Obbo Shimallis Abdiisaa fi Itti Gaafatamaa Waajjira ODP Giddu Galeessaa Obbo Addisuu Araggaan durfamu hawaasa Godina Jimmaa fi Bulchiinsa Magaalaa Jimmaa waliin mari'ataa jiru.
Hirmaattonni waltajjichaa yaada kennaniin injifannoo arganne ceesisuu fi tursiisuuf kan yeroo kamii caalaa isin cinaa jirra jedhaniiru.
Nageenyaa fi tasgabbii arganne gara hokkora hin malletti geessuun injifannoo keenya nu harkaa baasuuf qaamolee halkanii guyyaa hojjachaa jiran beeknee, tokkummaa keenya cimsannee imala ce'umsaa fi jijjiiramaa arganne kana cimsachuuf, utubachuu fi ceesifachuuf kan yeroo kamii caalaa ni hojjannas jedhaniiru.
Akkasuma yeroo ammaa kana gaaffiiwwan misoomaa fi bulchiinsa gaariin walqabatan hirmaattota waltajjichaa irraa ka'anii irratti marii'atamaa jira jechuun Waajjirri Dhimmoota Koominikeeshinii Godina Jimmaa gabaaseera.
Pireezidaantii Itti aanaan Kuubaa daawwannaa hojiif Itoophiyaa dhufan.
Pireezidaantii Itti aanaan Kuubaa Saalivaadoor Valideesi Meesa daawwannaa hojiif Itiyoophiyaa wayita gahanitti Deetaan Ministira Dhimma Alaa Dr Marqoos Taklee jilicha buufata idil-addunyaa xiyyaara Booleetti argamuun simatamaniiru.
Ministirri Muummee Itti Aanaan obbo Dammaqaa Mokoonniin obbo Saalvaadoor waajjira isaanitti simachuun waliin mari'ataniru.
Haariiroo biyyoota lameeni gidduu jiruu caalmaatti cimsuuf kan hojjattan tahuu aanga'oonni kunneen himaniru.
Jilichi Obbo Saalivaadooriin durfamuu  hoggantoota olaanoo mootummaa biroo  fi Bakka Bu'oota Mana maree Uummataa waliin ni mari'atuu jedhame eegama.
Hawaasa muusiliimaa Itiyoophiyaa Ameerikaa Waashingitanii fi naannawa ishee jiraatanif affeerran Afxiir taasifameefi.
Qopheessummaa Imbaasii Itoophiyaa Ameerikaatti argamuun hawaasa muusiliimaa Itiyoophiyaa Waashingitanii fi naannawa ishee jiraatanif seenaa imbaasiichaa keessatti kan jalqabaa sirni Afxaari kaleessa galgala taasifameefira.
Sirnicha irratti Ambaasaaddaar Fitsuum Araggaa akka jedhanitti, jijjiiramni biyya keenya keessatti taasifamaa jiru galma akka gahuu fi Itiyoophiyaatti nageenyi fi badhaadhinni akka dhufuuf hawaasni muusiliimaa deeggarsa isaa cimsee akka itti fufuu qabu gaafataniiru.
Dursitoonni amantichaas ergaa nageenyaa fi jaalalaa dabarsaniin, hawaasni muusiliimaa hunduu nageenyaa fi jaalalaaf walta'anii akka hojjetan mirkaneessaniiru jedha odeeffannoon Ministeera Dhimma Alaa irraa arganne. 
Akkaadamiin Hoggansaa Oromiyaa leenjii dandeetti raawwachiisummaa cimsuu marsaa 3ffaa Magaalaa Jimmaatti kennuu eegale Misooma eegalamee ittii fufsiisu fi rakkoo uummataa furuuf hoggaantoota sadarkaa sadarkaan jiraniif leenjji dandeetti rawwachiisumaa kennuun murteessadha jedhame.
Akkaadamiin Hoggansaa Oromiyaa leenjii dandeettii raawwachiisummaa cimsuu marsaa 3ffaa guyyoota 15'f turu, gaggeessitoota 1800 godinaalee Oromiyaa 7 fi bulchinsa magaalaa 4 irraa hirmaataniif magaalaa jimmaatti kennuu eegale.
Itti Gaafatamaan Ijaarsa Siyaasa Magaalaa Oromiyaa Obbo Kaasahuun Gonfee, kaayyoo kaayyoon leenjii kanaa hooggansii jijjiramaa tarsiimoo fi imaammata biyyatti sirriitti beekee jijjirama roga maraan biyyattin eegalte akka milkeessuufi jedhan.
Misooma eegalamee  ittii fufsiisu fi rakkoo uummataa furuuf hoggaantoota sadarkaa sadarkaan jiraniif leenjji dandeetti rawwachiisumaa kennuun murteessadha jedhan.
Naannoo Oromiyaatti, leenjjin dandeetti rawwachiisumaa walfakkatuu hanga waxabajjiitti gaggeessitoota kuma 10iif ni kennama jedhameera.
Hogganttoota kanneenif leenjicha kenna kan jiran piroofeesaraa Gargaaraa Mihiratuu Shaanqoo , qormaataa kamiyyuu ceehuuf, hiikkaan Addunyaaf kennuun tahuu qaba jedhan.
Kunis kan barbaachisee walqixummaa namootaaf akka eenyuumma sirrii hubatan taasisaa jedhan Piroofeessarri Gargaaraa Mihiratuu Shaanqoo.
Hanga ammaatti  marsaa 3ffaa kana dabalatee namoonni 5000 ol leenjii fudhataniiru jechuun rippoortarri keenya Kootii Tarrafaa gabaastetti.
Deeggartoonni Tiraamp daangaa Meeksikoo fi US irratti dallaa ijaaruu eegalan Gareen pirezidaanticha deggeran garuu akka dallaan kun ijaaramuuf hedduu ifaajaa turan, yeroo ammaa maallaqa walitti guuramaa tureen ijaarsa jalqabaniiru.
Gareen deggertoota Pirezidaanti Doonaaldi Tiraamp daangaa Yuunaayitid Isteetis fi Meeksikoo irratti dallaa ijaaruu eegalan.
Godaantonni seeraan ala gara US akka hin seenne ittisuuf jecha Pirezidaanti Tiraampiin kan karoorfame dallaan kun madda falmii ta'ee tureera.
Gareen pirezidaanticha deggeran garuu akka dallaan kun ijaaramuuf hedduu ifaajaa turan, yeroo ammaa maallaqa walitti guuramaa tureen ijaarsa jalqabaniiru.
Qondaalli waraanaa US duraanii Brian Kolfage wayita meeshaaleen ijaarsaa gara iddoo ijaarsaatti fe'aman akkasumas wayita ijaarsi geggeeffamu suuraa fi viidiyoodhaan tuwiitarii isaaniirratti maxxansaniiru.
Namni kun akka jedhutti maallaqa inni walitti qabe doola miiliyoona 22'n dallaan kun ijaaramuu eegaleera.
Murteen maallaqa walitti qabuun dallaa kana ijaaruu kan irra ga'ame erga Kongireesiin Ameerkaa maallaqa Pirezidaanti Tiraampi gaafatan dhorkeeti.
Seenaa addunyaa keessatti yeroo jalqabaaf gareedhaan maallaqa walitti qabanii biyyoota lama gidduutti dallaa ijaaruutti kan boonan qondaalli humna qilleensaa US duraanii Aab Kolfage, Har'a seenaa hojjenneerrajechuun tuwiitarii isaaniirratti barreessan.
Muddee darberraa eegalanii dallaa ijaaruuf jecha duula maallaqa walitti qabaa kan turan qondaalli kun yeroo ammaa dhaabbata tola ooltummaa â€˜WeBuildtheWall' jedhamuun ijaarsisaa jiraachuu ibsaniiru.
Duraan tarsimoo biyyattii baasuudhaan tajaajilaa kan turan qondaalli Waayit Haawus Steve Bannon ammoo dura taa'aa dhaabbata kanaati.
Maallaqa ijaarsa dallaaf oolu kana mata duree Nuti uummanni ijaarsa dallichaaf ni tumsinajedhuun walitti qabaa akka turanis dubbatu.
Dallaan uummataan ijaaramu kun dallaa duraan ture kiilomeetira 34 kan walquunnamsiisuudha.
Deggeraa Tiraamp kan ta'an Jeff Allen dallaan ijaaramaa jiru garri caalu lafa isaan qooda keessaa qaban irra bu'uu dubbatan jedha BBCn.
Aab Allen wayita AFP'tti dubbatan:Kun akkaataa jechama Ameerkaati.Warri Kongiresii bu'aa hin qabdan.
Nuti falmachaa jirra.Dallaa kana ofii keenyaan ni ijaarra.
Kun Awurooppaa miti.
Kun Ameerkaa dha.
Daangaa keenya eeggachuu itti beekna jedhan.
Dubartii Meeksikoo fuudhanii maatii horatanii akka jiran kan dubbatan qondaalli kunNuti jibbbiinsa godaantotaaf osoo hin taane mirga keenya kabachiifachuuf, daangaa keenya eegsifachuuf waan hojjetaa jirruudha jedhan.
Qajeelfamni alkoolii biroodkaastidhaan beeksisuu dhoorku har'aa jalqabeeti hojiirra oola Beeksisoonni dhugaatii alkoolii biilboordiis kaafamuu akka qaban ibsameera.
Qajeelfamni alkoolii biroodkaastidhaan beeksisuu dhoorku har'aa jalqabeeti hojiirra oola.
Labsiin bulchiinsa Nyaataa fi Dawaa lakkoofsi 1112 Amajjii 28 bara011 Mana Maree Bakka Bu'oota Ummataatin ragga'ee, Gurraandhala 21 bara 2011 Gaazexaa Nagaarit irratti maxxanfamee ba'uun ni yaadatama.
Labsicharratti akkaataa keeyyata 74(4) qajeelfamni dhugaatii alkoolii biroodkaastidhaan (televiizhinii fi raadiyoodhan) beeksisuu dhoorku har'a Caamsaa 21 bara 2011 eegalee hojiirra kan oolu ta'uu Ministirri Fayyaa Dr. Amiir Amaan beeksisaniiru.
Haaluma kanaan miidiyaa biroodkaastidhaan alkoolii beeksisuun akka hin danda'amne hubachiisaniiru.
Beeksisoonni dhugaatii alkoolii biilboordiis kaafamuu akka qaban ibsameera.
Labsichaan namoota umriin isaanii waggaa 21 gadi ta'eef dhugaatii alkoolii gurguruun dhoorkadha.
Sadarkaa Eejansii Sadarkeessa Itiyoophiyaatin ragga'een hiikkaan alkoolii sirriin 0.5 ta'a.
Giddugallii Aadaa Oromoo Salaalee fi Siidaan Bergaader Jeneraal Taaddasaa Birruu daqiiqaa muraasa booda ni eebbifama.
Siidaan Yaadannoo Bergaader Jeneraal Taaddasaa Birru fi Giddugalli Aadaa Oromo Salaalee Baasii Waliigalaa Birri miiliyoona 94.8 ijarrame.
Sirna eebba piroojektoota kanneenirratti Ministirri Muummee Itiyoophiyaa Dr Abiyyi Ahimadi fi Pireezidaantii Itti aanaan Mootummaa Naannoo Oromiyaa Obbo Shimallis Abdiisaatin ni argamu jedhame eegama jechuun Dajanee Laqoo Amahaa Geetachootu gabaase.
Siidaa yaadannoo B/Jeneraal Taaddasaa Birruu ijaarame boru eebbifama Ministirri Muummee Dooktar Abiyyi Ahimad Giddugala Aadaa Oromoo Salaalee fi Siidaa yaadannoo B/Jeneraal Taaddasaa Birruu magaala Fiicheetti ijaarame boru eebbisiisu.
Ministirri Muummee Dooktar Abiyyi Ahimad Giddugala Aadaa Oromoo Salaalee fi Siidaa yaadannoo B/Jeneraal Taaddasaa Birruu magaala Fiicheetti ijaarame boru eebbisiisu.
Galmi kun baasii Birrii miiliyoona 91.5 kan ijaarame yoo ta'u, bara 2005'tti ture ijaarsisaa kan eegalame.
Keessoo isaatti Galmoota walgahii maqaa gootota Godinichaa B/Jeneraal Taaddasaa Birruu, Agarii Tulluu, Magarsaa Badhaasaa(Abune Pheexiroos), Abbabaa Biqilaa, Hayilemaariyaam Gammadaa fi Abbichuutin kan moggaafaman qaba.
Galmi guddichi giddugalichaa kan maqaa B/Jeneraal Taaddasaan moggaafames namoota 2000 qabachuu kan danda'uudha.
Giddugalichi sagantaawwan aartii hawaasummaa fi siyaasaa gurguddaa ni keessummeessa jedhamee eegama.
Dabalataanis siidaan B/Jeneraal Taaddasaa Birruus kan baasii Birrii miiliyoona 3.8'n ijaarame boru Dooktar Abiyyi Ahimadin ni eebbifama jechuun BBCn gabaaseera.
Geetaachoo Asaffaa dabalatee miseensota humna tikaa biyyaalessaa kan turan namoonni afur  Manni Murtii  si'a sadaffaaf waamicha dhiyeessuu Abbaan Alangaa Federaalaa beeksise.
Aangoo seeraan ala fayyadamuun dhiittaa mirga namoomaa hamaa raawwataniiru jedhamuun miseensota humna tikaa biyyaalessaa kan turan namoota 26 keessaa kanneen hanga ammaatti to'annoo jala hin oolle Geetaachoo Asaffaa dabalatee namoota 4 manni murtii ajeja waamichaa sadaffaa dhiyeessuusaa Abbaan Alangaa Federaalaa beeksiseera.
Poolisiin Federaalaa ajejni namoota kana seeratti dhiyeessuu kan naqaqqabe Caamsaa 14 ta'uusaa fi waamichi kun ammoo Naannoo Tigiraayi kan dhaqu waan ta'eef yeroon dabalataa naaf haa kennamu jedhee akkaatuma gaafateen manni murtii beellama biraa kenneera.
Dhimma kanaan walqabatee to'annoo jala kanneen oolan namoonni 22 miindaan keenya nuuf haa kabajamu gaaffii jedhuuf dhimmi kun mana murtii idileetiin kan hin ilaalamu, ta'us dhaabbata Siivil Sarviisii gaafachuu dandeessu jechuun gaaffiisaanii kuffiseera.
Manni Murtii Olaanaa Federaalaa ramaddii Lidataa dhaddachaa yakkaa 1ffaa dhaddacha har'a taa'een namoota afran hanga ammaatti to'annaa jala hin oolin Waxabajjii 3, 2011tti akka dhiyeessu beellameera.
Ministirri Muummee Yunaayitid Kiingdam Teereesaa Mey ji'a waxabajjii dhufuu kaasee aangoo hooggansa Paartii Konsarvaatiivii akka gadhiisan himan.
Kun immoo Ministira Muummee haaraa akka filatamu haala mijeessuuf ta'uu har'a dubbataniiru.
Teereesaa Mey miira keessa seenanii dubbii dubbataniin murtee Yunaayitid Kiingdam Gamataa Awurooppaa keessaa baasuuf murtaa'e milkeessuuf waan danda'an hunda hojjechuusaanii himan.
Garuu kana raawwachuu dhabuusaaniitti akka gaabban himaniiru.
Hamma Paartii Konsarvaatiivii keessatti hooggansi bakka bu'utti Ministira Muummee ta'anii itti fufu.
Teereesaa Mey kana beeksisuusaaniitti aanee Ministirri Dhimma Alaa Jeremy Haanti hooggansa Paartichaatiif akka dorgoman himan.
Booris Joonsan, Iisher Maakveey fi Rooy Isteewarti waliin dorgommii keessa seenu jechuudha.
Namoonni biroonillee dorgommii kana keessa akka galan eegamaa jira.
Gamataa Awurooppaa keessaa bahuu kana raawwachuuf hamman danda'u yaaleera.
Garuu miseensonni paarlaamaa waan waliigaluu dhabaniif hin milkoofne.
Ministirri Muummee itti aanu garuu gama kanaan milkaa'uuf miseensota paarlaamaa gidduutti waliigaltee fiduuf qaamoleen wal-morman yoo ilaaf ilaameen mari'atanii wayirra gahan qofa milkaa'a jedhan Teereesaa Mey .
Manni murtii Iraaq lammiilee Firaansi miseensota garee IS irratti murtii du'aa dabarse Gareen mirga namoomaa loltoota IS ta'un shakkamani kanneen mana murtii dhihaatan irratti qeeqa guddaa dhiheessaa ture.
Lammiileen Faransaay sadii garee waraanaa IS jedhamu keessa seenuun isaa mirkanaa'e jennaan manni murtii Iraaq murtii du'aa irratti dabarse.
Namoonni kuni ol iyyachuuf guyyoota 30 qabu.
Kunneen lammiilee Firaansi 12 loltoota Yunaayitid Isteetin deeggaramaniin Sooriyaa keessatti qabamanidha.
Onkololeessa keessa dhimmi isaanii mana murtiitti haa ilaalamuuf Iraaqitti dabarfamanii kennaman.
Sadan murtiin irratti darbe kuni lammiilee Firaansi jalqabaa duuni irratti murtaa'edha.
Murtee mana murtii Dilbataa Baagdaad raawwate irratti hanga ammaa Firaansi yaada kennite hin qabdu.
Gurraandhala, keessa pirezidantiin biyyattii yeroo gaafatamanitti dhimma biyya biraa keessa seenun dubbachuu akka hin feene dubbatani turan.
Gareen mirga namoomaa loltoota IS ta'un shakkamani kanneen mana murtii dhihaatan irratti qeeqa guddaa dhiheessaa ture.
Rogeeyyiin immoo manneen murtii yeroo caalu isa shakkamtoonni dhugaa bahan irratti hundaa'u jechuun qeequ.
Lammiilee biyya alaa IS seenan irratti maaltu ta'e?
Namoonni 41,000'tti tilmaamamaniifi biyyoota hedduurraa dhufan garee waraanaa â€˜Islamic State (IS)' ofiin jedhuufi Sooriyaafi Iraaq argamutti makamaniiru.
Kana keessaa 1/4ffaan dubartootaafi daa'immanidha.6,000 kan ta'an Lixa Awurooppaa irraa kan dhufan yoo ta'u, UK irraa 850 ta'u.
Loltoonni IS gara caalu ajjeefamaniiru yookiin qabamaniiru.Meeqa akka ajjeefaman wanti beekame hin jiru.
Qorattoonni akka jedhanitti 7,000 kan ta'an biyya isaanitti deebi'aniiru.
Biyyoonni kuni lammiilee biyyattii deebisuufi mana murtiitti himachuuf ragaa walitti qabu irratti yaaddoo qaban ibsaniiru .
Ministirri Muummee  Dr. Abiyyi Ahimad waltajjii marii hawaasa Salaalee waliin taasisan irratti B/Janaraal Taaddasaa Birruu qabsoon Oromoo waalta'ee akka itti fufuuf nama bu'uura kaahanidha jedhan.
Dr. Abiyyi guyyaa har'aa Pirezidantii I/aanaa Oromiyaa Obbo Shimallis Abdiisaa waliin ta'un magaalaa Ficheetti argamanii siidaa B/Janaraal Taaddasaa Birruu fi giddugala aadaa Oromoo Salaalee eebbisaniiru.
Eebba booda hawaasa waliin marii kan taasisan yoo ta'u dhimmoota kanaan dura hin dubbatinis dubbataniiru.
Keessumaa kitaaba isaanitu barreesse jedhame amanamuufi dhimma namoonni Abbichuu jedhani isa isaan waaman keessa jiru.
Namoonni baayyeen Abbichuu jedhanii nawaamukan jedhan MM Abiyyi hanga har'aa sababasaa gaafadhee hin beeku jedhu.
Waggaa afuriin dura yeroo qabsoon Oromoo waalta'e deemuu jalqabu kitaaba satatee jedhu barreesseen ture.
Maqaakoo jijjireen barreesse yeros haalli ture mijataa waan hin taaneef.
Kitaabicha keessatti waa'ee gootummaa Abbichuu barreesseera.
Kanaaf ta'uu mala, jechuun dubbataniiru.
Yeroo kitaabicha barreesse Abiyyi ta'ee dubbachuu yeroon suni waan hin heeyyamneef Satatee ta'ee akka maraataatti waan keessakoo ture dubbadhe jedhu MM Abiyyi.
Tarii kitaaba kiyya sana dubbisanii ykn maqaakootu itti dhiyaahaataf haa ta'uu beekuu baadhus namoonni Abbichuu naan jedhu.
Goota akka Abbichuu ta'uuf garuu fuuldura hojii guddaa hojjechuu nagaafata jedhan.
Jeneraal Taaddasaan gootummaa nidhaale malee hin uumnes jedhan.
Gootummaan Aadaa Oromooti, gootummaan aadaa Salaaleeti.
Kanaaf inni gootummaa abbaasaa kan waraana Xaaliyaanii irratti aarsaa ta'erraa dhaale.
Kanaafis gootummaa dhaaluu Taaddasaarraa barannee hoggansi haaraan kunis goota ta'uu akka qabu dhaaman.
Qabsoo Jeneraalichi barnootarratti godhan barumsi meeshaa qabsoo Oromoo ittiin galmaan ga'amu ta'uu irraa baratamuu qaba jedhan.
Bilisummaaf qabsaa'uun aarsaa guddaa akka nama kaffalchiisu Jeneraal Taaddasaa irraa baratamuu qabas jedhaniiru.
Jeneraal Taaddasaan Jeneraala jalqabaa â€˜Alambaqqanyi' galedha.
Saniin dura jeneraalli bakka sanatti hidhamee hin beeku.
Kuni garuu Taaddasaaf ulfaataa hin turre durumaa aarsaaf of qopheessee hanga somaaleettis hidhamee argeera waan ta'ef.
Qabsoo kanaaf aarsaan kaffalamuu akka qabu qabatamaadhaan beeka jechuudha Jedhan.
Taaddasaan eenyummaa ofii fi waa'ee biyyaa walitti araarsee deemudhaanis fakkeenya ta'uu eeran.
Namoonni baay'een waa'ee biyyaa wayita haasofnu sabboonummaa hin qabani jedhu.
Namoonni akkasii hin dubbisan .
Taaddasaadhaanuu sabboonaa miti jechuu danda'u jechuun waan sabboonummaa ibsan .
Gama biraatiin, sabboonummaan sirbuu fi geeraruu duwwaa osoo hin taane ijaaramanii moo'uu barbaadas jedhan.
Oromoorraa kan eegamu Taaddasaarraa barachuudha .
Isa fakkaachuudha.
Gaafa biyyi weraramu aarsaa kaffaluu dha.
Gaafa Afrikaan rakkattu dursanii beekanii akkatti bilisummaan dhufu barsiisuu dha.
Gaafa eenyummaan ofii tuqamu saba ofii barsiisanii gurmeessanii hamma aarsaa tahaniitti qabsaa'uu irraa barachuu qabna jedhan .
Har'a Oromoon Itoophiyaa ijaaruu qaba, gurmeessuu qaba wayita jennu waan haaraa uumne osoo hin taane waan abbootarraa dhaalle ta'uun beekamu qaba jedhan.
Oromoon of xiqqeessee waa'ee Itoophiyaa qofa laaluu osoo hin taane Afrikaaf murteessaa ta'uusaa yeroo itti qabatamaan mul'ifamu ta'uu akka qabu dhaaman Dr. Abiyyi .
Akkaadaamiin Hoggansaa Naannoo Oromiyaa hooggantoota 1800 godinaalee sagalii fi Bulchiinsa magaalaa 5 irraa magaalaa Jimmaatti leenjii marsaa 2ffaa kennaa ture xumure .
Xummura leenji kanarratti Pireezidaanti Itti Aanaa Mootummaa Naannoo Oromiyaa Obbo Shimalliis Abdiisaa fi Itti Gaafatamaan Waajira ODP Giddu galeessaa Obbo Addisuu Araggaa argamaniiru .
Obbo Shimallis waltajjicharratti akka jedhanitti, jijjirama akka biyyaatti dhufeef uummaanni Oromoo qabsoo yeroo dheeraan aarsaa guddaa kaffaleera .
Sabboonummaa fi qabsoo Oromoo kana hooggantoonni jijjiramaa ODP ofittii fudhatee aarsaa barbaachisu hunda kaffalee galmaan gahuuf tumsi isarraa eeggamu bahuu qabaa jedhan Obbo Shimallis .
Gaaffiilee Siyaasaa bu'uura ta'an kan sabootni fi sablammoonni biyya kanaa gaafachaa turan deebisuuf Itoophiyaa gosa tokko leellistuu, kaan ukkaamsitu osoo hin taane Itoophiyaa hundaaf haadha taate hunda hammattu ijaaraa jirras jedhaniiru .
Itoophiyaa ijaaraa jirru kana galmaan gahuuf gaheen hoggansa jijjiramaa fii uuummata olaanaa tahuu beekuun haaromsa biyyaa eegalamee dhugoomsuuf xiiqiin hojjachuu qabna jechuun Obbo Shimallis dhaamaniiru .
Sabboonummaa Oromoo yaada mo'ataan utubne,humna jijjiramaa kan ta'ee dargaggoota keenya xiinsammuu mo'achuufii hoogganuun ijaarree, baallii qabsoo jaarra tokkof walakkan booda nutti deebite eeggachuun jiijiramaa rogamaraan eegalle galmaan geenya kan jedhan ammo Obboo Addisuu Araggaati .
Kan gabaase Rippoortara keenya Kootii Tarrafaati .
Pireezidantiin Yunaayitid Isteet Donaald Tiraamp yaaliin niwikalara Kooriyaa Kaabaa tibbanaa akka isaan hin yaaddessine ibsan .
Yaadni kunimmoo gorsaa nageenyaa isaaniin wal darba .
Akkuma Jaappaan qubataniin tiwitara isaanii irratti barreessaniin, Obbo Tiraamp yaalii niwikalara Kooriyaa Kaabaa meeshaa waraanaa xixiqqoo jedhaniiru .
Gorsaan Nageenya Biyyaalessaa Yunaayitid Isteet Joon Booltan gaafa Sambataa dubbataniin wanti Kooriyaan Kaabaa raawwattee murtee Biyyoonni Gamtoomani (UN) biyyattii irratti dabarse ni darba jedhaniiru .
Obbo Tiraamp har'a ganama MM Jaappaan Shinzo Abbee waliin ciree nyaachuun ergasii tapha golfii taphachuun imala isaanii Jaappaan eegalaniiru.
Obbo Tiraamp: Kooriyaan Kaabaa meeshaalee waraanaa xixiqqoo dhukaasuun ummata koofi kaan jeeqaniiru.
Anaan garuu nan jeeqne, jedhaniiru.
Dabalanis, Obbo Kiim waan waadaa naaf seenan akka eegan abdiin qaba, jedhan.
Obbo Boltaniifi Obbo Abeen lamaanuu Kooriyaan Kaabaa murtee Biyyoota Gamtoomani (UN) cabsiteetti jedhani yaadu.
Yaadaan wal darbuun pirezidantii fi gorsaa isaanii rakkoo Venezuwelaafi Iraan waliin Yunaayitid Isteet qabdu furuuf jetturrattillee waldarbeera.
Kooriyaan Kaabaa tibbana maal dhukaaste?
Bara darbe hoggantoonni US fi Kooriyaa Kaabaa erga Singaapporiitti wal argatani dubbatani booda hariiroon isaanii lamaan fooyyee agarsiisee ture.
Haa ta'u malee, tibbana keessumaa mariin hoggantoota lamaanii Viyeetinaamitti taa'ame waligalteen ala xumurumee booda gara duriitti deebi'eera.
Yeroo kanatti ture Kooriyaan yaalii meeshaa waraanaa hedduu kan taasiste.
Pireezidanti Kim joongi Unillee yaalii misaa'ela kana irratti argamanii turan.
Obbo Tiraampi dhimma daldalaa fi nageenyaa irratti mari'achuf Jaappaan seenanis yaaliin misaa'ela fi sagantaa niwikilaraa Kooriyaa Kaabaa ijoo dubbii ni ta'a jedhame eegama .
Ministiraa Muummee Dr Abiyyi Ahmad ummataa fi mootummaa Eertiraaf ergaa baga bara bilisummaa waggaa 28ffaan isin ga'ee dabarsan.
Hariiroon Itiyoophiyaa fi Eertiraa waggootaf adda citee ture haaromee, walitti dhufeenyi wal amantaa fi fedhii jiddugaleessa godhate haala gaariin itti fufuusaa ibsaniiru.
Itiyoophiyaan rakkoolee naannichatti mudatu tumsaan hiikuuf kutannoo kan qabu ta'uu Dr Abiyyi ergaa isaanitiin ibsaniiru.
Ministirri Muummee Dr Abiyyi Ahmad ummata Eertiraatif badhaadhinaa fi nageenya hawwuu oddeeffannoon Waajjira Ministeera Muummeerra arganne ni agarsiisa.
Waltajjii waliinii  Af -yaa'iiwwan manneen marii federaalaa, naannolee fi bulchiinsota magaalaa kanarratti af yaa'iin Mana Marii Bakka Bu'oota Ummataa Itiyoophiyaa obbo Taaggasaa Caafoon kaayyoo waltajjichaa beeksisuun waltajjicha saaqaniiru.
Pireezidaantiin Itti aanaa naannoo Tigraay Doktar Dabratsiyoon G/mikaa'eel gama isaanitiin ergaa baga nagayaan dhuftanii dabarsaniiru.
Waltajjii amma booru ganamaatti gaggeeffamuun milkii bakka buutotaa, ergamaa fi bu'a qabeessummaa, ijaarsa dandeettii, hojimaata Mana Marii Federeeshinii, tarsiimoo koominikeeshinii fi qaqqabama Mana Marii Bakka Buutota Ummataarratti ni mari'atama jechuun FBCn gabaaseera.
Ministirri muummee FDRI duraanii obbo Haaylamaariyaam Dassaalany Jaappaanirraa badhaasa ispiriing impeeriyaal 2019 badhaafamuufi.
Mootummaan Jaappaan har'a akka ifoomsetti , badhaafamtoota biyyoota alaarraa kaadhimaman keessaa obbo Haaylamaariyaam Dassaalany isaan tokkoodha.
Obbo Haaylamaariyaam hariiroon Itiyoophiyaa fi Jaappaan akka cimu gumaacha taasisaniifi kan badhaafaman.
Dabalataan Jaappaan hariiroon Afrikaa waliin qabdu akka cimu ga'ee olaanaa bahataniiru jedha ibsi mootummaa Jaappaan.
Badhaasichi Giraand Koordoon of ze Ordar of ze Raayziing San (Grand Cordon of the Order of the Rising Sun) jedhamuun beekama.
Koomishiniin Gamtaa Awurooppaa fi Chaayinaan walga'ii gaggessaniin damee Siiviil Aveeshiniin dhimmoota bu'uuraa lamarratti waliin hojjechuuf waliigalteerra ga'aniiru.
Nageenya balala'iinsaa fi geejiba qilleensarra murta'aniirratti walta'iinsaan hojjechuuf waligalteerra ga'uun himameera.
Pireezidaantiin Gamtaa Awurooppaa Jiin Kiiledi Juunkeeri waliigalteen mootummaa Chaayinaa fi gamticha waliin raawwatame kan jalqabaa fi gudda akka ta'e himaniiru.
Pireezidaantiin Siviil Aveeshinii Chaayinaa Fiingi Zhiingiliin waliigalteen kun guddina Siviil Aviyeeshiniif gahee olaanaa qaba jedhaniiru jechuun CGTN gabaasera.
Ministirri Nageenyaa aadde Mufaariyaat Kaamiil hoggansa tumsitoota misoomaa waliin mari'atan Ijaarsa nageenyaa ministeerichi gama hundaan hojjetu fiixaan baasuu keessatti deeggarsi barbaachisaa ta'uu waliigalame.
Ministirri Nageenyaa aadde Mufaariyaat Kaamiil hoggansa tumsitoota misoomaa waliin mari'ataniiru.
Dhimmoota tumsaa fi qindoominaan hojjetamurrattis mari'ataniiru jedha FBCn .
Ijaarsa nageenyaa ministeerichi gama hundaan hojjetu fiixaan baasuu keessatti deeggarsi barbaachisaa ta'uu marichaan waliigalameera.
Ogeeyyiin dhaabbilee tumsaa fi ministeericharraa walitti babba'an waan qindoominaan hojjetamu torbee 1 keessatti kan adda baasan beeksisan.
Siidaan yaadannoo Birgaadeer Jeneraal Taaddasaa Birruu Birrii miiliyoona 3 fi kuma 800tiin magaalaa Fiicheettii ijarramaa jiru guyyoota muraasa booda daawwattotaaf banaa ta'a jedhame.
Seenaa qabsoo ummata Oromoo keessattii gootoota Oromoo hanga lubbuu isaanii wareega kaffaluutti seenaa yoomillee hin dagatamne hojjetan keessaa Birgaadeer Jeneraal Taaddasaa Birruu isa hangaafaati.
Gootni kun dhaloota biratti bara baraan akka yaadatamuuf hirmaannaa ummataan magaalaa Fiicheetti siidaan yaadannoo bara 1999 ijaarsi isaa jalqabamee ture.
Haa ta'u malee sababa hin beekkamneen ijaarsi siidichaa akka dhabbatu ta'ee, iddoon ijaarsi siidaa irratti egalames misooma biroof akka oolu murtaa'uun ijaarsi siidichaa adda citee ture.
Birriin ijaarsa siidaa goota kanaaf sagantaalee garaagaraatiin sassaabbames dhadhaa ibidda bu'e ta'uunsaa hin oolle.
Kuni immoo ummata Oromoo biratti komii fi muufii guddaa uumee jira.
Ijaarsa sidaa Birgaadeer Jeneraal Taaddasaa Birruu bifa haaraan eegalsiisuuf bara 2010 magaalaa Fiicheetti mariin paanaalii qaamolee hawasa garaagaraa fi maatii Jeneraal Taaddasaa Birruu hirmaachise taa'amee ture.
Ijaarsa sidichaatif bu'uura kaa'uun qabatamaattii jijjiiramee sidaan Birgaadeer Jeneraal Taaddasaa Birruu baasii Birrii miiliyoona 3 fi kuma 800tiin magaalaa Fiicheettii ijaarrame guyyoota muraasa keessattii daawwattotaaf banaa akka ta'u Bulchaan Godina Shawaa Kaabaa Obbo Abarraa Warquu himaniiru.
Gooticha Oromoo Birgaadeer Jeneraal Taaddasaa Birruutif Siidaan yaadannoo ijarramaa jiru seenaa qabsoo goototaa Oromoo dhaloota dhufu kan dhaalchisuu ta'uu jiraatonnii godina Shawaa Kaabaa OBN dubbise himaniiru.
Ammahaa Geetaachootu gabaase.Jilli hoggantoota mootummaa olaanoo Ministira Muummee Itti aanaa obbo Dammaqaa Makoonnanin durfamu har'a ganama gara Jibuutii imaleera.
Jillichi gara Jibuutii kan imales sirna awwaalchaa Sulxaan Abduulqaadiir Umad irratti argamuufi.
Ministirri Muummee Itti aanaa obbo Dammaqaa Makoonnan yemmuu Buufata Xiyyaaraa Idil Addunyaa Jibutii gahan.
Muummee biyyattii Abduulqaadiir Ahimad Kamaalin simannaan taasifameefira.
Sulxaan Abduulqaadiir Umad biyyoota lameen jidduutti walitti dhufeenyi hawaasaa akka cimu, misoomni fi nageenyi akka gabbatu hoggansa seena qabeessa kennuun ni beekamu.
Sulxaan Abduulqaadiir Umad michuu cimaa Itiyoophiyaa ta'uun isaanii bal'inaan ni dubbatama.
Obbo Dammaqaa Makoonnan du'a Sulxaan Abduulqaadiir Umadin gadda itti dhaga'ame maqaa mootummaa FDRIn kan dabarsan ta'uu odeeffannoon Waajjira Ministira Muummee Itti aanaa irraa arganne ni mul'isa.
Bu'uura heera mootummaa Naannoo Oromiyaa keeyyata 57/1 namoota dhiifamni godhamuuf adda baasuun dhiifamaan gadhifaman jechuun Caalaa Barakaa gabaaseera.
Dhiifamichi kan hin hammanne yakkamtoota; miidhaa dubartootaafi daa'imman irratti geessisan,duguuggaa sanyii raawwatan, bosona mancaasuu irratti hirmaataniifi daldala seeraan alaa kannneen raawwatan kan hin ilaallanne ta'uu ibsa kennaniin hubachiisaniiru.
Sirreeffamtoonni dhiifamni taasifameef kunneen wayita gara hawaasasaaniiitti deebi'an leenjii fi muuxannoo mana sirreessa keessatti argatan qabatamaadhaan hawaasa isaanii keessatti hojiin agarsiisuu akka qabaniifi hawaasnis sirreeffamtoota dhiifamni taasifameef kana ofitti qabuun hojii nageenyaafi misoomaa irratti tokkummaan bobba'aniiakka hojjetaniif tumsa akka taasisan dhaamaniiru.
Dhuma irratti yakkoota akka naannoo keenyaatti irra deddeebi'uun raawwataman qorannoon taasifamaa jiraachuufi qaamoleen seeraa sadan qindoominaan irratti hojjetaa akka jiran ibsaniiru.
Botiswaanaan erga adamoon arbaa dhorkamee as walitti bu'iinsi arbaa fi dhala namaa hammaateera jechuun uggura adamoo arbaa irra keessee turte kaaste.
Ooyiruu qonnaarraa midhaan manca'aatti jiras jedha mootummaan biyyasii.
Uggura adamoo arbaa bara 2014 keessa hojiirra ooluu eegale kan qeeqan, seerichi qonnaan bultootaa fi adamsitoota arba irraa fayyadamaa turan baay'ee miidhe jechuun mormaa turan.
Botiswaanaan arba 130,000 qabaachuudhaan addunyaarratti beekamtuudha.
Murteen Botiswaanaa kun ajandaa siyaasaa tolfachuuf yaadameeti jechuun warri eegumsa naannoorratti hojjetan qeeqa kaasaa jiru.
Akkasumas maqaa gaarii biyyattiin gama eegumsa naannotiin addunyaarratti qabdu kan balleessuu fi galii biyyattiin tuurizimiirraa argattu kan akkaan miidhuudha jedhan.
Hojii albuuda baasuutti aansee biyyattiif sharafa alaa argamsiisuudhaan dameen tuurizimii sadarkaa lammaffaarra jira.
Pirezidaantiin Botiswaanaa Mokgweetsi Masisi Waxabajjii darbe koree dhimma uggura adamoo arbaa bara 2014 kaa'amee sakatta'ee fooyyessu hundeessan.
Guraandhala darbe koreen kun adamoon deebi'ee akka hayyamamu murteesse.
Ministeerri eegumsa Naannoo, Qabeenya Uumamaa fi Tuurizimii Botiswaanaa adamoon arbaa dhorkamuusaatiin walitti bu'iinsi arbaa fi dhala namaa gidduutti waan hammaateef adamoo deebisnee hayyamuun rakkoo kana ni fura jedheera.
Ardii Afriikaa keessa baay'inni Arbaa 415,000 kan ga'uudha, garuu sababa ilkaan isaaniif waan adamsamaniif lakkoofsi arbaa haalaan hir'achaa jira.
Ministirri Dhimma Alaa Somaalee duraanii, Huseen Elabee Faahiyee, namoota dhukaasaa boombii magaalaa Moqadishootti qaqqabeen du'an shan keessaa tokko ta'uu ministeerri odeeffannoo biyyattii gabaaseera.
Obbo Faahiyeee ministira dhimma alaa ta'anii kan hojjetan yeroo Mohaammad Geheediin bara 2007'tti ministira muummee biyyattii turanidha.
Dhukaasni boombii isaan galaafate kun konkolaataa aanga'ootaafi miseensota seera baastotaa gara masaraa pirezedaantii geessaa jiru irratti kan dhohe ta'uu AFP'n gabaaseera.
Akka maddi oduu kun kan qondaalli poolisii fuula Tiwiiitera isaarratti baase waabeffachuun dubbatutti, poolisoonni konkolaataa meeshaa dhohu fe'atee buufata poolisii irratti dhoosuudhaaf karoorfate, dhaabsisaniiru.
Akka BBCn gabaaseetti, dhukaasa boombii qaqqabe sanaan ammoo konkolaatonni hedduun gubataniiru.
Suurri Moqaadishoo irraa argame akka agarsiisutti bakka dhohinsi itti qaqqabe kanarraa aara guddaatu uumamee ture.
Loltoonni al-Shabaab garee Al-Qaeda waliin hidhata qaban mormii mootummaa qabaniif yeroo hedduu Moqaadishotti haleellaa gaggeessu.
Gareen kun bara 2011 magaalattii keessaa ari'amanis biyyattii bakka bal'aa garuu to'atanii jiru.
Ministirri Dhimma Alaa obbo Gadduu Andaargaachoo Dhaabbata Mootummoota Gaamtoomanitti bakka bu'aa sagantaa misoomaa Itiyoophiyaa Turhaan Saaleeh guyyaa har'aa waajjira isaanitti simatanii dubbisaniiru.
Obbo Gadduun dhaabbatichi waggoottan darbanitti misooma Itiyoophiyaa keessatti gaggeeffamuuf deeggarsa taasiseef galata dhiyeessaniiru.
Gara fuuldurattis dhaabbatichi deeggarsa ijaarsa dandeettiif, ijaarsa sirna faayinaasii fi damee walfakkaataa irratti cimsee akka itti fufu gaafataniiru.
Bakka bu'aan sagantaa misoomaa Itiyoophiyaa dhaabbatichaa Turhaan Saaleeh gama isaaniin dhaabbatichi deeggarsa Itiyoophiyaaf hanga ammaa gochaa jiru gara fuulduraattis cimsee akka itti fufu obbo Gadduu Andaargaachoof ibsaniiru.
Dhaabbanni Mootummoota Gaamtoomanii sagantaa misoomaa akka lakkoofsa Awurooppaa 1981itt Itiyoophiyaatti hojii kan eegale yoo ta'u, yeroo baay'ee deeggarsa misoomaaf taasisaa turuu odeeffannoon Waajjira Ministeera Dhimma Alaa irraa arganne ni mul'isa.
Godina Jimmaa Aanaa Omoo Beeyyam Ganda Goonaa Beeyyamitti xiyyaarri dhuunfaa tokko har'a ganama naannoo sa'aa 3:30 tti kufee caccabuun paayleetiin keessa ture lubbuun darbe jira.
Xiyyaarri xiqqaan kufee caccabe kun qabeenyummaan isaas kan dhaabbata dhuunfaa Abisiiniyaa jedhamu yoo ta'u, xiyyaarri kunis tajaajila leenjiif kan ooluudha jedhameera.
Sababni balaa kanaa yeroof kan hin beekamne yemmuu ta'u, akka namoonni naannoo sanaa jedhanitti haalli qilleensa naannichaa baay'ee duumessa ture.
Kanaan duras Aanaa Qarsaa Ganda Kallachaatti bifuma walfakkaatuun xiyyaarri akkasii kufee caccabuun kan yaadatamuudha jechuun Waajjirri Dhimmoota Koominikeeshinii Godina Jimmaa gabaaseera.
Pireezidaantin Ameerikaa Doonaaldi Tiraampi Iraan waliin waraana keessa galuu hin barbaadu jedhan Odeeffannoon Masaraa Mootumaa Ameerikaa Waayit Haawusiirra bahe Pireezidaantiin biyyattii Doonaldi Tiraampi Iraan waliin fedhii waraana keessa galuu akka hin qabne agarsiisa.
Waldhabdeen biyyoota lamaan gidduu jiru garuu yeroo gara yerootti hammachaa jira jedhameera.
Kanuumaan wal qabatee marii Tiraampi gargaartota isaa waliin mari'ataniin Ameerikaan Iraanirratti waraana banuufis ta'ee, akka bantuuf wanti dhiibbaa geessisuu akka hin jirre himan.
Dursaa Olaanaan Iraan Ayyaa Tolaa Haminii nutiis fedhii gara waraanatti galuu hin qabnu jedhan.
Isaaniis gara waraanaa hin galan jedhaniiru jechuun BBC tu gabaase.
Feesbuukiin namoota maqaa isaanii isa sirrii hin taanee fi fakkeessanii banatan fuulasaarraa haqeera.
Akkaawuntiin Feesbuukiin haala kanaan banamuu biyyoota Afrikaarratti kan xiyyeeffateedha kan jedhu Dhaabbanni Feesbuukii keessattuu wayita filannoon gahu haalaan mul'ata jedheera.
Akkaawuntii sobaa kana qindeessuu keessaa harka qaba jedhee kan shakke dhaabbata biyya Israa'eel ofirraa uggureera.
Namoonni akkaawuntii sobaatiin feesbuukii banatan yeroo baay'ee ilaalcha siyaasaarratti xiyyeeffachuun barreessu kan jedhu Feesbuukiin keessattuu wayita filannoofaa ni hammaata jedha.
Bara 2016 akkuma Doonaaldi Tiraampi Pireezidaantii Ameerikaa ta'aniin Feesbuukiin mala ittiin dhugummaa odeeffannoo adda baasu labsee ture.
Feesbuukiin hanga ammaatti akkaawuntii sobaa namoota 265 haquusaa beeksiseera.
Akkaawuntiin feesbuukii kunneen biyya Israa'eelitti banaman kan jedhu Feesbuukiin kan argamanis biyyoota akka Naayijeeriyaa, Senegaal, Toogoo, Angoolaa, Niijeer fi Tuunisiyaa akkasumas biyyoota Laatiin Ameerikaa fi Kibba Baha Eeshiyaa keessatti ta'uu ibseera.
Dhaabbata Feesbuukitti Hoogganaan Damee Nageenya Saayibarii Naatana'eel Gilicheer namoonni toora kana keessa jiran fuula feesbuukii sobaa banachuun odeeffannoo barbaadan tamsaasanii hordoftoota hedduu horatu jedhan.
Akka qorannoo feesbuukiin geggeesseetti gochoonni akkanaa kaampanii biyya Israa'eel Archiimeediis Guruup jedhamuun hidhata qaba jedhu Naatana'eel Gilicheer.
Namoonnii kunneen hojii kanaaf jecha Muddee bara 2012 fi Ebla bara 2019 maallaqa Doolaara Ameerikaa kuma 800 fi12 ramadanii hojjechaa turan jedha Feesbuukiin.
Biyyoota Afrikaa akkaawuntii sobaan irratti fuulleffataman ja'an keessaa shanan isaanii erga bara 2016 as filannoo geggeessaniiru, Tuuniziyaan ammoo bara kana gara dhumaarra geggeessiti jechuun BBC'n gabaasera.
Gosni xiyyaarota kanaa ji'a lama dura balaa xiyyaara Itoophiyaa irratti dhaqqaben booda akka hin balaliine ta'aniiru.
Dhaabbatichi akka jedhetti softiweerii fooyya'e kanaan balaliin 207 taasifameera.
Akkatti balaliistonni to'attoota waliin haasa'aan irrattiiifi kaan irratti Bulchiinsa Aviyeeshinii Federaalaa Ameerikaatti(FAA) akka daataa kennu ibseera.
Aviyeeshiniin Federaalaa Ameerikaa (FAA)'n dhaabbati Booying isa fooyya'e sana haa mirkaneessuuf torban dhufu akka itti ergu eega.
Xiyyaarri Itoophiyaa ji'a lama dura Kufee caccabe imaltoota 157 irra turan galaafateera.
Isa dura gosi xiyyaaraa kuni Indoneeshiyaatti caccabe imaltoonni irra turan 189 dhumuun isaanii ni yaadatama.
Balaan lamaanu sistama â€˜Manoeuvring Characteristics Augmentation System (MCAS)' jedhamuufi xiyyaaricha to'achuuf oolu waliin walqabataniiru.
Boyingi akka jedhetti erga akkaataa balaliistonni sistama fooyya'e waliin hojjetan FAA'tti kenname booda, dhaabbata to'atu waliin balalii mirkanaa taasisuuf yaada qaba.
Dokimantiiwwan leenjiif oolan akka qoheesseefi FAA, to'attoota addunyaa biroofi maamiltoota xiyyaarichaan ilaalamaa akka jiran eereera.
Aviyeeshiniin Federaalaa Ameerikaa (FAA) jalqaba torban kanaa akka ibsetti gaafa Caamsaa 23 dhimma softiwerii Booying fooyya'eefi leenjii balaliistoota haaraa irratti odeeffannoo haaraa jiru hubachiisuuf to'attoota qilleensaa addunyaa irraa waameera ,.
Qondaaltonni Keenyaa akka jedhanitti osoo laga Naayiroobii qulqulleessaa jiranuu reeffa daa'ima lamaa argatan.
Kunneen lakkuu ta'u mala jedhame yaadameera.
Ji'oota muraasa darban keessatti reeffi daa'immanni yeroo argamu kuni saddetaffaafi .
Qondaaltonni tarii erga ulfa baasuun raawwateen booda gatamaniiru ta'a jedhani shakku.
Ulfa baasuun immoo seeraan nama gaafachiisa.
Hojjettonni hedduu laga namoonni harka qalleeyyii heddu keessa jiraatan, Korogochoo, kessaa bahuufi baay'ee faalame osoo qulqulleessaniiti kana kan argatan.
Boorsaa pilaastikaa keessatti qaama daa'ima lamaa argaman tarii lakkuu ta'u mala jedhame shakkameera.
Tokko keessa lubbuun turus lubbuu baraaruun hin danda'amne.
Bulchaan Naayiroobii, Maayik Soonkoo, haala sodaachisaa akka ta'eefi poolisiin Keenyaa akka qoratu gaafataniiru.
Qondaaltonni isaaniis torban tokkotti qoratani akka bira gahan yeroo kennaniiruufi.
Shakkiin bulchaa kanaa hospitaalonniifi kilinikoonni ulfa baasuu erga raawwatanii booda qaama daa'immanni lagatti naqaniiru ta'a kan jedhudha.
Dubbii Himtuun bulchaa Naayiroobii Elkaanaa Jaakob poolisiin maatii daa'imman kanaa adda baasun hin danda'amu waan jedhef reeffi daa'imman kanaa bakka argamanitti owwaalameera jedha BBC.
Qaama daa'ima saddeet laga keessa argaman alatti, reeffi ga'eessota afur du'ani yeroo laga qulqulleessuuf jedhani argameera.
Laggeen magaalaa Naayiroobii haa qulqulleessinu waamicha jedhu kantiibaan Naayiroobii dabarsaniin dargaggoonni wayita laggeen qulqulleessani reeffi kunneen kan argaman.
Affeerraan irbaataa Shaggaritti taasifame daawwannaa Masaraa Mootummaatin eegalame.
Saganticharratti Pireezdaanti Saahlaworqi Zawdee, Ministira Muummee Dr. Abiy Ahmad, giiftii duree Zinnaash Taayyaachaw argamaniiru.
Affeerraa irbaataa kanarratti dhaabbilee biyya keessaa fi idil addunyaa, namoonni dhuunfaa 200 ol ta'an hirmaataniiru.
Isaan affeerricharratti hirmaataniin ala dhaabbileen idil addunyaa fi aardii Afrikaa Shaggar miidhagsuuf deeggarsa maallaqaa taasisaniiru.
Sagantichi yaada Ministira Muummee Dr. Abiy Ahmad piroojaktii naannoo daangaa laggeen Finfinnee miidhagsuu fi iddoowwan bashannanaa misoomsuuf qabatan milkeessuuf maallaqa barbaachisu walittiqabuuf qophaa'edha jedha FBCn.
Shaggar miidhagsuuf piroojaktiin Birrii biiliyoona 29 ifoomun ni yaadatama.
Piroojaktichi lageen magaalaa Finfinnee bakka lamatti hiranii yaa'an misoomsuuf kan kaayyeffatedha.
Kaaba Finfinnee Inxooxxorraa kaasee amma laga Aqaaqitti kiilo meetira 56 misoomsa.
Piroojaktichi waggaa 3 keessatti xumuramuuf karoorri qabameera.Biiliyenarri inveestimantii teekinolojii irratti hirmaatan, liqii barattoota Atilaantaa Joorjiyaatti barana eebbifaman nan kaffala jechuun gammachuu itti dabalaniiru.
Roobert F Ismiiz hojii tola ooltummaa isaatiin beekaman, koolleejjii dhiirota gurraachaa Morehouse jedhamutti gaafa Dilbataa haasaa taasisaa turan.
Barattootni 400 tahanis liqii doolaara miiliyoonaan lakkaa'amu ofirraa buusaniiru.
Barattootni eebbifamoo bara 2019fi barsiisonni isaanii waadaa isaan seenaniin dinqamuun harka walitti dhahaa turan.
Roobert F Ismiiz nama ganna 56 yoo tahan bara 2000tti dhaabbata waliinii sooftiweerii irratti hojjetu hundeessan, akka gabaasa Forbiisitti amma qabeenyi isaanii doolaara biiliyoona 5 taha jedha BBCn .
Labata maatii koo 8ffaa biyya kana keessa jiraatan bakka bu'uun, konkolaataa keessanitti boba'aa xiqqoo qicuu feene, jechuun barattootatti dubbatan dureessichi.
Kuni kutaa kooti, maatiin koo immoo liqii barattoota kanaa kaffaluuf hojjechaa jiru, Jedhan.
Biiliyenarri digirii doktireetii fudhachuuf koolleejjichatti affeeraman qarshii miiliyoona 1.5 akka kaffalan waadaa seeneera.
Koolleejjichi barattoonni liqiin hangam akka irra jiru hin herreegne garuu hanga arjooma dureessichaan ol tahuu danda'a .
Piroojektii miidhagina Shaggariif namoota 255 irraa Birriin biliiyoona 1.275 galii ta'eera.
Piroojektii miidhagina Shaggar Inxooxxoo hanga Aqaaqiitti hojjetamuuf erga Gabataan Shaggar ifoome namoonni 255 Birrii biliyoona 1.275 herrega baankii banamerratti galii ta'uu Waajjirri Ministira Muummee beeksiseera .
Sagantaan Irbaataa guyyaa boruu sa'aati 9:00 irratti daawwannaa masaraa mootummaan kan eegalamu tahu Eejansiin  Pireesii Itoophiyaa gabaaseera.
Lammileen Itoophiyaa 22 Naayroobii keessatti qabaman Poolisiin Keenyaa lammileen Itoophiyaa 22 karaa seeraan alaa dhokatanii Naayroobii galaa jiran qabuu isaa ibse.
Lammileen Itoophiyaa miseensota ittisa yakkaa addaatiin to'annaa jala oolfaman kunneen konkolaataa lamaan osoo deemaa jiraniiti jedhameera.
Lammileen Itoophiyaa kaleessa qabamanii turan waliin warri seeraan ala namoota daddabarsanis to'annaa jala akka oolfaman poolisiin ibseera.
Lammileen Itoophiyaa to'annaa jala oolfaman kunneen akka dubbatanitti, jireenya foyyaa'aa barbaacha karaa Keenyaarraan Tanzaaniyaa qaxxaamuruudhaan Afirikaa Kibbaa galuuf karoorfatanii turan.
Godaantota to'ataman keessaa 17 dubartoota yommuu ta'an, namoonni godaansisaa turan ammoo lammileen Keenyaa turan.
Lammileen Itoophiyaa kunneen warreen karaa Keenyaa akka isaan darban gargaarsaniif maallaqa hangama akka kaffalaniif wanti beekame hin jiru.
Daarekterri Qorannoo Yakkaa Joorji Kinootii akka dubbatanitti, namoota karaa seeraan alaa daddabarsuun dabalaa waan dhufeef sadarkaa yaaddeessaa ta'erra ga'eera.
Aanga'oonni Keenyaa akka jedhanitti, lammileen Itoophiyaa karaa Keenyaa biyya biraatti qaxxaamuruudhaaf yeroo yaalaa jiran qabamanii gara biyyaatti akka deebiyan taasifamaa kan jiru yommuu ta'u, hedduun isaanii hojii barbaachaafi gara biyyoota birootti qaxxaamuruudhaaf karoorfataniiti biyya isaanii kana seenu.
Godaantonni kunneen magaalaa daangaarra jiru Moyaleerraa ka'anii hanga Naayroobiitti bakkawwan sakkatta'insaa 20 ol ta'uun isaa ammoo aanga'oota dhimma nageenyaatiif gaaffii uumeera.
Aanga'oonni tokko tokko akka jedhanitti gochi namoota seeraan ala daddabarsuu kun kan raawwatamu warra godaansisaniifi hojjetoota nageenyaa waliin miuchoomuun.
Poolisoonniifi aanga'oonni Imigireeshinii akka himanitti godaantonni kaleessa qabaman kunneen afaan Ingliziis ta'e Siwaahilii dubbachuu waan hin dandeenyeef walii galuullee hin dandeenye.
Aanga'oonni Keenyaa dargaggoonni Itoophiyaafi Ertiraa karaa seeraan alaa akka biyya isaanii seenan himanii, dhiyeenya kanas lammileen Ertiraa saddet karaa Keenyaa Eeshiyaatti darbuuf osoo jedhanii to'atamuus ni dubbatu.
Dr. Xaasoo Gabreefi Ustaazi Abuubakar Ahmad muudamnisaanii ragga'eera.
Dr. Xaasoo Gabreefi Ustaazi Abuubakar Ahmad, Komishinarafi Komishinara Ittaanaa Komiishinii Dhimmoota Bulchiinsa Daangaafi Eenyummaa ta'uun bu'ura labsii lakk.1101/2011 muudamnisaanii ragga'eera.
Manni Maree Bakka Bu'oota Ummataa muudama Komishinara Komishinii Bulchiinsa Dhimma Daangaa fi Eenyummaa mirkaneesse.
Dr. Xaasoo Gabreefi  Ustaazi Abuubakar Ahmad, Komishinarafi Komishinara Ittaanaa Komiishinii Dhimmoota Bulchiinsa Daangaafi Eenyummaa ta'uun bu'ura labsii lakk.1101/2011 muudamnisaanii ragga'eera.
Phaaphaasii Kaatolikii Kardinaala Biraaneyasuus Suraafeelii fi Aadde Yeetnabbarshi Nigusee Walitti Qabaafi Walitti qabduu Ittaantuu Komiishinii Araara Nageenyaa ta'uusaanii bu'uura labsii lakk.1102/2011 mana marichaan ragga'eera.
Injiinar Takkalaa Uumaa waldaa hojii gamtaa oomishtoota kophee, hojii waraqaa, ogummaa harkaa fi huccuu hodhuu irratti bobba'uun carraa hojii dargaggootaa hedduuf uumaan daawwataniiru.
Daawwannicha irratti bakka bu'oonni waldaalee hojii gamtaa hanqinaalee wiirtuu oomishaa fi walitti hidhamiinsa gabaan walqabatee isaan mudate Injiinar Takkalaa Uumaaf ibsaniiru.
Injiinar Takkalaa Uumaa gama isaaniin bulchiinsi magaalichaa waldaa hojii gamtichaaf walitti hidhamiinsa gabaa uumuuf akka hojjetuu fi deeggarsa addaa akka godhuuf dubbataniiru.
Bulchiinsi magaalichaa carraa hojii dargaggootaaf uumuuf baajata Birrii biiliyoona 2 ramaduun ni yaadatama jedha odeeffannoon Waajjira Kantibaa Magaalaa Finfinneerraa arganne.
Jilli Koreewwan Dhaabbii Caffee Oromiyaatiin durfamu godinaalee Sadii keessatti daawwannaa taasisaa jira.
Jilli Koreewwan Dhaabbii Caffee Oromiyaatiin durfamu garee sadiitti qoodamuun dhimmoota komii ummataaf sababa ta'an godinaalee sadii keessatti qaamaan argamuun har'a daawwannaa taasisaa jira.
Garee 1ffaan godina Arsii Aanaa Dodotaatti komii lafa invastimantiin walqabatu daawwata.
Gareen 2ffaan godina Addaa Oromiyaa Naannawaa Finfinneetti bulchiinsa magaalaa Galaanii fi Hoolotaatti argannoo oodiitii mana hojii Oodiitara Muummichaa Oromiyaatiin Koree Dhaabbii Dhimma Bulchiinsaafi To'annoo Baasii Mootummaa Caffeef dhiyaate ilaalchisee tarkaanfii magaalichaan fudhatame daawwachuu irratti argama.
Bifuma walfakkaatuun garee 3ffaan godina Arsii Lixaa Mana Sirreessaa magaalaa Shaashamanneetti argamuun haala qabiinsa mirga namoomaa ilaalchisee daawwannaa kan taasisu ta'uu fuula feesbuukii Caffee Oromiyaa irraa odeeffanneerra.
Manni Maree Bakka Bu'oota Ummataa, Boordiin Filannoo Biyyoolessaa Itiyoophiyaa filannoo dhuftuuf qophiisaa akka xumuru yaadachiise.
Filannichi amanamaa, ifa, bilisaa fi haqa qabeessa ta'ee akka xumuramu boordichi hojiisaa xumuruu qaba jedheera.
Koreen dhaabbii dhimma seeraa, haqaa fi dimokiraasii mana marichaa raawwii hojii ji'a 9 bara baajataa 2011 dhaggeeffachuun gamaaggameera.
Qaamolee hawaasaa adda addaa fi hoggansa paartileetif leenjii kennuun akka ciminaatti ka'eera .
Hojii filannoo ammayyeessuuf qajeelfamoota qopheessunis akka ciminaatti ka'uun gamaaggamameera .
Hojiin riifoormii dafee raawwachuudhan filannoo fulduratti gaggeeffamuuf qophii xumuruu akka qabu dhaamameera .
Naannon Amaaraa sirreeffamtoota 2,135 dhiifama godhe .
Sirreeffamtoonni kanneen mana amala sirreessaatti naamusa gaarii kan agarsiisan ta'uu Abbaan Alangee Waliigalaa Naannoo Amaaraa beeksiseera .
Guyyaan ayyaana sirni Gadaa Oromoo Dhabbata Saayinsii, Barnootaa fi Aadaatti hambummaan itti galmaa'e waggaa 3ffaan godina Booranaa magaalaa Yaaballootti kabajamuu eegale .
Ayyaanni kun guyyoota lamaaf; har'a Muddee 24 fi booru Muddee 25,2012 magaalaa Yaaballootti kabajama .
Guyyaa har'aa argarsiisa meeshaalee sirni Gadaa beekamtii ittiin argate hundi hawaasaaf banaa ta'uun daawwatamaa jiru .
Sirni Gadaa Dhaabbata Mootummoota Gamtoomanitti Dhabbata Saayinsii, Barnootaa fi Aadaatti hambaa kiliyaa addunyaa ta'ee erga galmaa'ee waggaa sadaffaa qabateera .
Ayyaanichi waggaa waggaadhan kabajamuun duudhaan sirnichaa caalaatti akka ifa ba'u taasisa .
Kabajicharratti agarsiisni aadaa fi siimpooziyamiin ni dhiyaata .
Abbootiin Gadaa godinalee Oromiyaa, hayyoonni damichaa, keessummoonnii fi qaamoleen hawaasaa ayyaanicharratti ni hirmaatu .
Hoggantoonni olaanoo Iraan Ameerikaadhan ajjeefaman.
Hoggantoonni olaanoo humna waraanaa fi paarlaamaa Iraan xiyyaara waraanaa Ameerikaatin ajjeefamuun himame.
Hogganaan humna waraanaa Iraan Jeneraal Qaasiim Suleemaanii fi itti aanaa hogannaa paarlaamaa biyyattii Hashaad Shaabii, akkasumas Abbuu Mahadii Al Muhaandiis buufata xiyyaaraa Iiraaq Baagdaaddiitti xiyyaara waraanaa Ameerikaatin ajjeefamuu dubbi himaan humna waraanaa Iiraaq himaniiru.
Haleellaan kun ajaja preezdaantii Ameerikaa Doonald Tiraampiin kan raawwatame ta'uun ibsameera.
Haleellaa raawwatameen yoo xiqqaate loltoonni 6 ajjeefamuun himameera.
Gochaa raawwatameef Ameerikaan itti gaafatamummaa fudhatteetti.
Ameerikaan namoonni kunneen hoggantoota shororkeessitootaa fi ajjeechaa loltoota Ameerikaa irratti raawwatame keessaa harka kan qabanidha jetteetti.
Iraan garuu haleellaa raawwatame balaaleffatteetti.Ta'iin kun hariiroo biyyoota lamanii caalmaatti kan hadheessu ta'uu fi qaamolee yakka kana raawwatan adabbii guddaan kan eeggatu ta'uu hogganaan olaanaa Iraan Ayaatolaah Alii Haamiiniin ibsaniiru.
Jeneraal Qaasiim Suleemaan kan ajjeefaman buufata xiyyaaraa Iiraaq Bagdaad keessatti osoo konkolaataan imalaa jiranuu ta'uun ibsameera.
Sababuma kanaan Iraan guyyaa sadiif guyyaa gaddaa labsiteetti.
Jeneraal Qaasiim Suleemaan dursaa adda bilisa baasaa Iraan(warraaqsa Iraan) fi biyyattiitti nama iddoo olaanaa qaban turan.
Koreen hoji raawwachiistuu Paartii Badhaadhinaa har'a walga'iisaa jalqabaa gaggeessaa jira.
Paartichi addarraa gara paartii walitti makamaatti ega cee'en booda, har'a Jimaata 24,2012 walga'ii koree hoji raawwachiistuu jalqabaa gaggeessaa jira.
Walga'ichaanis dhimmoota waqtaawaa fi nageenya biyyaarratti mari'achuun kallattii ni kaa'an eegama.
Karoora guddina diinagdee waggoota 10 fi filannoo 2012 irrattis ni mari'ata.
Addi Bilisummaa Ummata Tigraay(ABUT) yaa'ii waliigalaa waame.
Addichi yaa'ii dhaabbattummaasaa booru Muddee 25 fi iftaan Muddee 26,2012 kan gaggeessu ta'uu beeksiseera.
Yaa'iin dhaabbattummaa kun magaalaa Maqaleetti taa'ama.
Walitti makamuu ADWUI ilaalchisee mari'atee murtee ni dabarsaan eegama.
Koreen Giddugaleessaa ABUT kaleessa ibsa laaten akka beeksisetti, yaa'ii ariifachiisichaaf koree qopheessituu hundeessuun qophii taasisaa turuu eerera.
Yaa'ii kanarratti bakka buutonni addichaa, abbootiin amantaa, hayyoonni, bakka buutonni qaamolee hawaasaa fi keessummoonni affeerraman ni hirmaatun eegama.
Manni maree dhimmoota Islaamummaa waliigala Itiyoophiyaa ibsa laate .
Manni maree dhimmoota Islaamummaa waliigala Itiyoophiyaa haleellaa Mazjiidoota Magaala Mooxaa irratti raawwatte ilaalchise ibsa laatee jira.
Jilli Koree dhimmicha qulqulleessuuf qaamaan iddichatti argamuun daawwannaa fi marii jiraattoota waliin taasisaa ture ilaalchise har'a ibsa laatee jira.
Itti aanaa walitti qabaan mana mare dhimmoota Islaamumma waliigalaa fi walitti qabaan boordii jila koree qulqulleessaa Sheehi Nuuraddiin Daliil, mootummaan naannicha namoota haleellicha keessatti hirmaachuun shakkaman irratti tarkaanfii fudhachaa jiru galateeffataniiru.
Koreen kun miidhaa ga'een Mazjiidoonni gubatan akka ijaarramanii fi qabeenya barbadaa'eef beenyaan kaffalamuu qaba jedhee jira.
Dabalataan iddoowwan mazjiinni itti ijaarramu akka kennamuu fi kanneen kaartaa mitkaneessa abbaa qabeenyummaa hin qabneef mirkaneessi kunnamu akka qabu gaafateera.
EBCsiin akka gabaaseetti miidiyaaleen gabaasa haqa qabeessa gabaasuu akka qabanis ibsa isaan gaafateera.
Miseensoonni Komishinii Dhimmoota Eenyummaa fi Daangaa Bulchiinsa obbo Ristuu waliin mari'atan.
Miseensoonni Komishinii Dhimmoota Eenyummaa fi Daangaa Bulchiinsa Itti Aanaa Preezdaanti obbo Ristuu Yirdaw waliin dhimmoota naannoo fi biyyaalessaarratti mari'ataniiru.
Obbo Ristuu Yirdaw naannoon kibbaa bakka argama sabaa fi sablammoota hedduu waan taateef biyya keenyaaf fakkeenya sab-daneessa ta'uu eeraniiru.
Waggoota darbaan naannichaatti rakkinoonni nu mudatan hedduun yoo jiraataniile, tokkumaa keenya cimsinee waliin dhaabachuu waan dandeenyeef saboota gidduutti hariiroo gaarii uumuu dandeenyeerra jedhan.
Walitti qabaan Komishinii Dhimmoota Eenyummaa fi Daangaa Bulchiinsa Dooktar Xaasaw Gabree waltajjii marichaarratti akka ibsanitti komishinichi labsiin erga hundaa'e eegalee ijaarsa keessoo isaa cimsuun sochii eegaluu himaniiru.
Miseensoonni komishinii gama isaaniin biyya cimtuu ijaaruu fi sab-daneessii akka cimuuf carraaqqiin naannichi taasise waan jajjabeeffamudha jedhan.
Manni Maree Nageenyaa Dubartoota Biyyoolessaa hundaa'e.
Manni marichaa hundaa'uun kan ifoome Ministeerri Nageenyaa fi 'Jastiis foor Ool' fi Federeeshiniin Dubartoota Itiyoophiyaa waltajjii marii Muddee 24 amma 25,2012tti turu Adaamaatti gaggeeffamaa jirurratti.
Ministeera Nageenyaatti ministir deettaan damee ijaarsa nageenyaa fi waliigaltee biyyoolessaa aadde Almaaz Makoonnan hundaa'uun mana marichaa gurmii dubartootaa fi haadholii nageenyaa cimsuun, qindoominni jabaan akka uumamu taasisa jedhaniiru.
Ergama biyyoolessaa milkeessuufis taanan qooda olaanaa qabaata jedhaniiru.
Manni marichaa naannolee salganii fi bulchiinsota magaalaa lamaanirraa dubartoota dhiibbaa uumuu danda'an 55 miseensummaan hammateera; isaan keessaa 11 miseensota hoji raawwachiistudha.
Itiyoophiyaanonni 102 Sudaanii gara biyyaa deebi'an.
Sudaanitti Imbaasiin Itiyoophiyaa, Waajjira Ittisaa fi To'annaa Daddabarsa Namoota Seeran Alaa Sudaan waliin ta'uudhan Itiyoophiyaanota faddaaltotaan qabamanii gara Baha Jiddugaleessaatti dabarfamuuf mankuusaa keessatti itti cufamee ture 102 gadhiisisuun baasii imala isaanii danda'uun gara biyyaa deebiseera.
Lammiilee kanneenif baatiiwwaniif wiirtuu da'annaatti nyaata, yaalli fayyaa, tajaajilli gorsaa laatamaafii tureera.
Sudaanitti Imbaasiin Itiyoophiyaa walakkaa bara baajataa 2012tti Itiyoophiyaanota 500 ol gara biyyaa deebisiisera.
Itiyoophiyaan lammiilee Soomaaliyaa balaa lolaatin miidhamaniif deeggarsa qorichaa laatte Itiyoophiyaan deeggarsa dawaa kana kan laatte lammiilee Soomaaliyaa naannoo Hiir Shabalee, Ladawayinitti balaa lolaatin miidhamaniifi.
Deeggarsichaan Itiyoophiyaan dawaa toonii 10 fi ogeeyyii yaalaa ergiteetti.
Deeggarsichis bakka ergamaan addaa FDRI fi Soomaaliyaatti Ambaasaaddara guutuu Itiyoophiyaa Jamaaluuddiin Musxafaa, Pireezedaantiin naannoo Shabalee, itti aanaan af yaa'ii paarlaamaa naannichaa fi Humna Nagaa Kabachiisaa Gamtaa Afrikaa Ergama Soomaaliyaatti miseensonni raayyaa ittisaa FDRI argamanitti bulchiinsa godinichaatif laatera.
Pireezedaantiin FDRI Saahilawarq Zawdeen hoji gaggeessituu fi hundeessituu Faawundeeshinii Taanjabil Hoopp Liillii Yooseef waliin mari'atan.
Faawudeeshiniin Taanjabil Hoopp bara 2011 kan hundaa'e yoo ta'u, kaayyoon isaa shamarran baadiyyaa jiraatan hiyyummaa keessaa baasuu fi dandeettii isaanii cimsuudha.
Dhaabbanni kun naannoo Oromiyaa godina Arsii Lixaa aanaa Kofaleetti sochiirra jira.
Liilliin akka ibsanitti faawudeeshinichi barattoota naannoo Kofalee 100 fi naannoo Sidaamaadha 20 fudhachuun mana barnootaa ijaareera.
Barattoonni kunneen barnoota isaanii hanga xumuranitti deeggarsa kan taasisu yoo ta'u, barattoonni kun barnootarraa akka hin hafneef maatii barattootaa kanaaf zayta nyaataa fi midhaan dheedhii ni deeggara jedhan.
Pireezedaanti Saahilawarq faawudeeshinichi kaayyoo dhaabateef cimaa ta'uun bu'aa gaarii argamsiisera jedhan.
Hidha Haaromsaarratti walga'iin teeknikaa Itiyoophiyaa, Sudaanii fi Gibts Finfinneetti gaggeeffamaa jira.
Waltajjichi har'a Muddee 29 fi booru Muddee 30,2012 magaalaa Finfinneetti gaggeeffama.
Waltajjii teeknikaa kanaanis guutinsaa fi gadi lakkisa bishaanii Hidha Haaromsaarratti ni mari'atama.
Mariin marsaa 3ffaa ministiroota bishaanii Itiyoophiyaa, Gibtsii fi Sudaan kanaan dura Kaartuumitti gaggeeffamuun ni yaadatama.
Marichaanis Gibts sanaan dura "Bishaan meetir kiyuubiin biiliyoonni 40 yaa gadhiifamu, bishaan Aswaam meetira 165tti gadi hin bu'in jechuun dhiyeessaa turte guutummaan jijjiirtetti.
Yaa'i bishaanii Abbayyaa uumamasaa eeggatee deemun mirga lagichaan fayyadamuu biyyoota yaa'a olaanu keessa jiranii sarbaanis Itiyoophiyaan yaada dhiyeessaa turteetti.
Yaadrimee fi hiikkaa gogiinsaarratti mormii turerratti; Itiyoophiyaan bishaan meetir kiyuubii biiliyoona 35 gadi yoo bu'e gogiinsa jedhama yaada jedhu dhiyeessiteet turte.
Gibts gama isheetin meetir kiyuubii biiliyoona 40 gadi yaada jedhu dhiyeessiteetti.
Sanaan ala yeroo gogiinsaa bishaan ammamii gadi yaa lakkifamu, ol ka'iinsa hidhichaarraa ammam gadi siqee gadi yaa lakkifamu kan jedhurrattis walii hin galamne.
Walga'ii magaalaa Finfinneetti gaggeeffamu kanarratti waliigalteerra ni ga'amaan eegama; ta'uu baannan garuu keeyyanni 10 hojiirra oola jedhameera.
Ministirri bishaanii Gibtsis waliigalamuu yoo baate; keeyyata 10 irratti murtee fudhannurratti mootummaa waliin mari'annee ni murteessina jechuun isaanii ni yaadatama.
Mariin kana irratti Baankiin Addunyaa fi Ameerikaan taajjabdummaan hirmaachaa jiru. Iraan buufata looltoota Ameerikaa haleelte.
Haleellaa baalastiik miisaa'elaa Iraanin buufataaleen humna qilleensaa Ameerikaa lama rukutamaniiru.
Ministeerri Raayyaa Ittisa Biyyaa Ameerikaa haleellichi gaggeeffamuu mirkaneessera.
Tarkaanfiin Iraan fudhatte kun haaloo ba'annaa janeraala ishee Ameerikaadhan Jimaata darbe jalaa ajjeefameeti.
Janaraal Qaasiim Sulemaaniin Jimaata darbe buufata xiyyaaraa Iiraaq keessatti ajjeefamuun ni yaadatama.
Ajaja Pireezedaantiin Ameerikaa Doonaald Tiraamp dabarsaniin janaraalichi buufata xiyyaaraa Iiraaq keessatti haleellaa xiyyaara nam maleessan konkolaataa isaanii keessatti ajjeefamaniiru.
Haleellaa miisaa'elaa Iraan gaggeessiteen buufataaleen loltoota Ameerikaa Iiraaq naannoo Irbiilii fi Al Asaad keessatti argaman rukutamaniiru.
Amma ammaatti loltoonnis ta'e namoonni biroon miidhamuun garuu adda hin baane.
Iraan tarkaanfiin fudhatte haaloo ba'annaa janaraala ishee Jimaata darbe Iiraaq keessatti Ameerikaadhan jalaa ajjeefame sababeeffachuun ta'uu beeksisteetti.
Muummee ministiraa Dooktar Abiy Ahimad daawwii hojiitif gara Giinii Koonaakrii imalan Daawwiin hojichaa hariiroo biyyoota lamaanii sadarkaa olaanaatti ceesisuudha.
Pireezedaantiin Giinii Aalfaa Koondeen bara darbe dhuma baatii Amajjii keessa Itiyoophiyaa daawwachuun isaanii ni yaadatama.
Yeroo sanas hariiroo biyyoota lamaanii tarsiima'aa gochuuf waliigalteen mallatteeffameet ture.
Muummee ministiraa Dooktar Abiy Ahimad Riippabliika Giinii galaniiru.
Wayita Giinii Koonaakrii ga'anis Pireezedaantiin biyyattii Aalfaa Koondeen simannaa taasisaniifiru.
Daawwii hojii kanaan hariiroo biyyoota lamaanii tarsiima'aa gochuuf ni mari'atu jedhameet eegama.
Muummee ministiraa Dooktar Abiy Ahimad maanguddoo, daa'immanii fi qaama miidhamtoota waliin Paarkii Tokkummaatti ayyaana Qiillee kabajan.
Muummee ministiraa Dooktar Abiy Ahimad har'a ganama Paarkii Tokkummaatti ayyaana dhaloota Yasuus Kiristoos jaarsolii, daa'immanii fi qaama miidhamtoota waliin kabajaniiru.
Qabeenyi muul'atu qofti sooressa nama hin taasisu, badhaadhinni kennuu fi qooduu dabalata jedhaniiru Dooktar Abiy.
Eetaamaajoorrin Raayyaa Ittisa Biyyaa FDRI Jeneraal Adam Mahaammad gita isaanii Kuwaatar waliin mari'atan.
Eetaamaajoorri Raayyaa Ittisa Biyyaa FDRI Jeneraal Adam Mahaammad hogganaa gita isaanii Kuwaatar Leetinaal Jeneraal Ghaanem Bin Shaabeeh Al Ghaanim waliin mari'ataniiru.
Marii isaanii kanaanis hariiroo biyoonni lameen qaban dhimmoota cimsuu danda'anirratti marii taasisaniiru.
Marii Kuwaatar Dohaatti gaggeeffameerratti gaggeessitoonni raayyaa ittisaa olaanoon biyyoota lameen irraa walitti babba'an hirmaataniiru.
Ummanni yakkaa fi maallaqa sobaarraa akka of eeggatu Koomiishiniin Poolisii Finfinnee yaadachiise.
Gabaa ayyaanaa yoo baatan maallaqa sobaa akka of eeggattanis jedheera koomiishinichi.
Yeroo ayyaanaatti daddabarsi maallaqa sobaa jiraachuu waan maluuf of eeggannaan yaa taasifamuun dhaamera.
Koomiishinichi ayyaanni Qiillee nagayaan akka kabajamu qophii barbaachisaa taasisuu beeksiseera.
Itti aanaan pireezidaantii mootummaa naannoo Oromiyaa obbo Shimallis Abdiisaan baga ayyaana dhaloota Yasuus Kiristoosin ittiin isin ga'e jedhan.
Hordoftoota amantaa kirstaanaa naannoo fi biyya keenyaa hundaan baga ayyaana yaadannoo dhaloota Yesuus Kiristoos kan bara 2012 geessan yommuun jedhu gammachuu guddaa waliinidha .
Ayyaanni dhaloota Yesuus Kiristoos dhaabbilee amantaa Kiristaanaa biratti sirna Kadhataa, Galata Waaqaa fi faaruutiin, akka aadaatti ammoo taphoota Qillee fi sirnoota garaagaraatiin miidhagee kabajamee kan ooluu dha.
Ayyaanni Qillee akka amantaattis ta'e akka aadaatti ilmaan namootaa baay'inaan kan walitti fidu, kan wal dhabe kan irratti araaramu, kan wal miidhe dhiifamaan kan walitti fiduu fi namoota gidduutti riqicha jaalalaa fi gammachuu kan uumamuu dha.
Bahaa fi Lixa, Kaabaa fi Kibba naannoo fi biyya keenya keessatti waliin kabajachuu, waan qabu waliin sooratee gammachuu dhandhamachuun kan beekamu ummanni keenya, ayyaana Qillee akka addaatti ilaala.
Harka qalleeyyii yaadachuun, dadhabootaaf dhaabachuu fi waan qaban irraa waliif qooduun ammoo aadaa jaarraa lakkoofsisee dha.
Ummata duudhaa waliin jireenyaa gaarii akkasii qabu ta'uu keenyaan baga gammanne jechaa, irra deebiin baga ayyaana Qillee nagaan geessan,baga waliin geenye jechuun barbaada.
Kabajni ayyaana dhaloota Yesuus Kiristoos Kiristaanota biratti aadaa wal jaallachuu fi wal tajaajiltummaatiin ibsama.
Kitaaba Qulqulluu irratti Yesuus Kiristoos ilmaan namootaa waanjoo cubbuu fi du'aa irraa furuuf samii irraa dhufee dallaa horii keessatti akka dhalatetu lallabama.
Kun ammoo mallattoo jaalalaafi dhala namaa du'a bara baraarraa baraaruuf of qopheessuu akka ta'etu barsiifama.
Jaalalli Yesuus Kiristoos dhala namaatiif kenne dhaloota har'aatiif dhaamsa gurguddaa lama akka qabuttan hubadha.
Inni duraa, jaalala uumaan itti amannu nuuf kenne obboloota keenyaaf qoodnee yoo jiraanne, waliin jireenyi akka dagaagu, waliif yaaduun akka guddatuu fi namni nageenyaan akka jiraatu gochuuf humna guddaa qabaachuu isaati.
Soorataa fi uffata ga'aa kan qabnu, isa hin qabneef kennuun, dadhaboota gargaaruu fi dhukkuffattoota waldhaanuun uumaa fi uumama biratti eebba kan argachiisu dha.
Har'a carraa gaarii argannee, ayyaana kana sababeeffachuudhaan mana keenyaatti kan qopheeffanne hundi keenya harka qalleeyyii yaadachuudhaan akka kabajannuu fi dhaamsa abboottan amantaa nuuf dabarsaniif akka abboomamnu dhaamuun fedha.
Lammaffaarratti, Yesuus Kiristoos teessoo mootummaa biyya Yihudaa irratti osoo eegamuu, dallaa horii mandara Beetaliheemitti gadi bu'ee dhalachuun isaa jaalala agarsiisuu fi ilmaan namootaa barsiisuufdha.
Dhaloonni har'aa ayyaana kana yeroo kabajnu, kanarraa barannee, miira of kennanii wal tajaajiluu fi wal tumsuu guddaa horachuu akka qabnutu natti dhagaa'ama.
Naannoofi biyya keenya keessatti amantaawwan adda addaa wal ta'uudhaan waliin kabajachuu fi jaalalaa fi walitti dhufeenya gabbifachuun kan baratamee dha.
boqonnaa qormaanni heddummaate kana keessattis, wal tahiinsaafi waliin jireenya dhaabbileen amantaa agarsiisaa jiran dinqifannaa addaatiin ilaalla.
Har'as carraa kanaan jaalalli keessan caalmaatti akka gabbatu, ga'een biyyaafi ummata ijaaruu keessatti qabdan daran akka guddatuuf kan hojjettan ta'uu keessan amantaa guddaan qaba.
Ummanni keenya duudhaalee gaggaarii amantaawwanii fi aadaa irraa gabbifate hedduu qaba.
Dhaloota duudhaalee kanneen dhaalchisuuf halkanii guyyaa hojjetan, jaalalaa fi wal danda'uu lallabanii fi kan rakkateef dirmachuu amaleeffatan hedduu qabna.
Akkuma kana, dhaloota egeree har'a barachuu fi yaadaa fi qalbiin duuroomee dhaaluu qabus kumaa kitilatu jira.
Kanaafuu, qabeenya dilbii horata dhaloota ceesisuu danda'u kana sirnaan wal harkaa fuunee ijaarsa biyyaa fi ummata keenyaatiif akka oolchinuuf carraan argadhe kanatti fayyadamee dhaamuun barbaada.
Xumurarrattis, ayyaanni Qillee bara kanaa nageenyi keenya kan itti ititu, jaalalli keenya kan itti guddatu, sonaa fi sooratni keenya kan itti sifaa'u nuuf haa ta'u jechaa, ummata kallattii hundaan jiruuf ayyaana nagaa fi badhaadhinaa akka ta'un hawwa.
Hidha Haaromsaarratti walga'iin teeknikaa Itiyoophiyaa, Sudaanii fi Gibts Finfinneetti gaggeeffama.
Waltajjichi Muddee 29 fi 30,2012 magaalaa Finfinneetti gaggeeffama.
Waltajjii teeknikaa kanaanis guutinsaa fi gadi lakkisa bishaanii Hidha Haaromsaarratti ni mari'atama.
Mariin marsaa 3ffaa ministiroota bishaanii Itiyoophiyaa, Gibtsii fi Sudaan Kaartuumitti gaggeeffamuun ni yaadatama.
Marichaanis Gibts sanaan dura "Bishaan meetir kiyuubiin biiliyoonni 40 yaa gadhiifamu, bishaan Aswaam meetira 165tti gadi hin bu'in jechuun dhiyeessaa turte guutummaan jijjiirtetti.
Yaa'i bishaanii Abbayyaa uumamasaa eeggatee deemun mirga lagichaan fayyadamuu biyyoota yaa'a olaanu keessa jiranii sarbaanis Itiyoophiyaan yaada dhiyeessaa turteetti.
Yaadrimee fi hiikkaa gogiinsaarratti mormii turerratti; Itiyoophiyaan bishaan meetir kiyuubii biiliyoona 35 gadi yoo bu'e gogiinsa jedhama yaada jedhu dhiyeessiteet turte.
Gibts gama isheetin meetir kiyuubii biiliyoona 40 gadi yaada jedhu dhiyeessiteetti.
Sanaan ala yeroo gogiinsaa bishaan ammamii gadi yaa lakkifamu, ol ka'iinsa hidhichaarraa ammam gadi siqee gadi yaa lakkifamu kan jedhurrattis walii hin galamne.
Walga'ii magaalaa Finfinneetti gaggeeffamu kanarratti waliigalteerra ni ga'amaan eegama; ta'uu baannan garuu keeyyanni 10 hojiirra oola jedhameera.
Ministirri bishaanii Gibtsis waliigalamuu yoo baate; keeyyata 10 irratti murtee fudhannurratti mootummaa waliin mari'annee ni murteessina jechuun isaanii ni yaadatama.
Mariin kana irratti Baankiin Addunyaa fi Ameerikaan taajjabdummaan hirmaachaa jiru.
Muummee ministiraa Dooktar Abiy Ahimad hordoftoota amantaa Kiristaanaa maraan baga ittiin isin ga'e jedhan.
Dooktar Abiy guyyaan dhalootaa Iyyasuus Kiristoos guyyaa walqooduun hafee, tokkummaan itti muul'ate ta'uu ibsaniiru.
Namaa fi Waaqni, lafaa fi samiin, lubbuu fi foon, namaa fi maleekkaan kan tokko itti ta'anidhas jedhaniiru.
Nutis ayyaanicha wayita kabajnu garaagartee fi walqoqqooduu keessaa ba'uudhan ta'uu qaba jedhaniiru.
Garaagarteen uumamaa faaya uumamarraa kenname.Garaagarteen koorniyaa, bifaa, amantaa, sabummaa, afaanii fi ilaalchaa miidhagina uumaatis jedhaniiru muummee ministiraa.
Kennaa sabdaneessummaan arganneeen tokkummaa Itiyoophiyummaa yoo cimsine garaagarteen gargar ba'uu hin ta'u; tokkummaan walballeessuu akka hin taanes yoo mirkaneessine seenaa dansaa dhalootaf hafu ni hojjenna jedhaniiru.
Muummeen ministiraa Dooktar Abiy Ahimad godina Gujii Lixaa magaalaa Bulee Horaatti jiraattota waliin mari'atan.
Dooktar Abiy yeroo magaala Bulee Horaa ga'anitti jaarsooliin biyyaa fi jiraattonni simannaa hoo'aa taasisaniifiru.
Turtii isaanitiin jiraattota waliin mari'ataniiru.
Muummee ministiraa Dooktar Abiy Ahimadii fi itti aanaan preezdaantii mootummaa naannoo Oromiyaa obbo Shimallis Abdiisaan gaaffii fi faayidaa ummata Oromoo deebisuuf karaa ifa ta'een ni hojjennaa jedhaniiru.
Muummee ministiraa Dooktar Abiy Ahimad jiraattota magaalaa Yaa'a Balloo waliin mari'atan.
Muummee ministiraa Dooktar Abiy Ahimadii fi itti aanaan preezdaantii mootummaa naannoo Oromiyaa obbo Shimallis Abdiisaan har'a ganama godina Booranaa magaalaa Yaa'a Ballootti argamuun jiraattota waliin mari'ataniiru.
Dooktar Abiy, jiraattonni nageenyaa fi tokkummaa cimsaa bu'uura diinagdee fi hawaasummaa akka godhatan dhaamaniiru.
Hirmaattonni waltajjichaa gama isaanitiin walabummaan amantaa fi dameewwan biroorratti waggoottan lamaan darban keessa muul'ate, imalli Itiyoophiyaa dirree demokraasiirra jiraaachuu Waajjirri Muummee Ministiraa ibseera.
Misoomni daandii, bishaan, ibsaa, fedhiin misoomaa horsiisee bulaa guutamuurratti gaaffilee kaasaniiru.
Motummaa Awustaraaliya irratti haleellaan saayiberii cimaan qaqqabu himame.
Waajjira Ministeera Dhimma Ala Awustaraaliya irratti haleellaan saayiberi cimaan qaqqabuu dhaga'aame.
Haleellaan sayiberi qaqqabee kun waliigaltee biyyootan kan qinda'ee ta'u hin ollee jechuun Waajjirri Ministeera Dhimma Ala Awustaraaliya beeksiseera.
Paartii Awusteraaliya magarisaa fi partiin morkaattota yaadni walii hojjeechu jedhuu ergaa dhiyaate booda haleellichii qaqqabuu himameera.
Haleellichi kaleessa galagala kan eegale yoo ta'u, guyyota dhufanitti cimee kan itti fufuu ta'uun ogeyyonni damichaa beeksisaniiru.
Waajjirri Ministeera Dhimma Ala ibsa baaseen, haleellaan qaqqabee hordofuun tarkaanfii barbachiisu fudhachuu beeksiseera.
Yaata'utii waajjiriichi haalellaa kanaan dhibbaa ga'ee homallee hin dubbanne.
Pireezedaanti Saahilawarq wayita paarkicha daawwatan bakkeewwan seenaa, aadaa fi uumama Itiyoophiyaan qabdu addunyaatti beeksisuun damichaan fayyadamoo ta'uu akka qabamu ibsaniiru.
Paarkiin Tokkummaa qabeenya biyyattii beeksisuurra darbee ga'ee guddaa akka qabu ibsaniiru.
Masaraa mootummaa keessatti kan ijaarame Paarkiin Tokkummaa ummanni akka daawwataniif waamicha dhiyeessaniiru.
Muummee ministiraa Dooktar Abiy Ahimad Afrikaa Kibbaa daawwachuufi.
Muummee ministiraa Dooktar Abiy Ahimad Amajjii 2 fi 3,2012 Afrikaa Kibbaa kan daawwatan ta'uu Preetooriyaatti Imbaasiin Itiyoophiyaa beeksiseera.
Daawwii hojichaatin hariiroo Itiyoophiyaa fi Afrikaa Kibbaa sadarkaa olaanaatti ceesisuuf ni mari'atama jedhameera.
Ummannii fi mootummaan biyyattii Itiyoophiyaanota achi jiraataniif da'annaa fi jaalala obbolummaa akka laatu faayidaa ni qabaata.
Muummee ministiraa turmaata isaanii Afrikaa Kibbaatin qondaaltota biyyattii fi hawaasa Itiyoophiyaa waliin ni mari'atuun eegamu.
Imbaasichi akka beeksisetti simannaa fi keessummeessa muummee ministiraa Dooktar Abiy Ahimadiif qophiin xumurameera.
Hojiin diippiloomaasii diyaaspooraa fi lammummaa hojjetamaa akka jirus ifoomsera.
Istaadiyamii Impeeriyaal Waandarars Kriikkeettitti Amajjii 3,2012 waltajjiin diyaaspooraa ni gaggeeffama.
Iraan waliigaltee misooma Nuuklaarii dhaabuu bara Faranjootaa 2015 mallatteessite diiguu ishee beeksiifte.
Ajjeechaa Jeneraal Qaasiim Soleemaanii booda Iraan waliigaltee misooma Nuuklaarii dhaabuu ishee walga'ii kaabinee Teehraanitti taa'ameen murteessitee jirti Guyyaa kaleessaa haleellaan Imbaasii Ameerikaa magaalaa Baagdaaditti argamu irratti xiyyeeffate taasiifamuu isaa ibsameera.
Haleellaa gaggeeffameen miidhaan qaqqabbe hanga ammaatti hin ifoofne jedhameera.
Ajjeechaa Soleemaanii booda Manni Mare Iiraaq waraanni biyyoota biroo hundi Iiraaq gadhiisee akka bahu waamicha dhiyeessee jira.
Yeroo ammaa waraanni Ameerikaa kumni 5 ol Iiraaq keessatti ni argamu jedhameera.
Pireezedaantiin Ameerikaa Doonaald Tiraamp tarkaanfii Iraan fudhattu kaamiifiyyuu duub deebii dachaa kan laatan ta'uu doorsisaa jiru.
Ameerikaan waliigaltee Nuuklaarii keessaa bara 2018 of baastus biyyoonni kanneen akka Faraansaay, Jarman, Chaayinaa, Ingiliz fi Raashiyaan garuu waliigalticha itti fufsiisuuf yaalii gochaa jiru jedhameera.
Biyyoonni kunneen ejjennoo Iraan kan morman ta'uu ibsaniiru.Waldhabdee jiru hir'isuuf qaama dhimmi ilaalu hunda waliin kan hojjetan ta'uus beeksaniiru.
Muummeen ministiraa Dooktar Abiy Ahimad godina Booranaa magaalaa Yaa'a Bal'ootti jiraatota waliin mari'atan.
Muummeen ministiraa Dooktar Abiy Ahimad, itti aanaa preezdaantii mootummaa naannoo Oromiyaa obbo Shimallis Abdiisaa fi ministirri Bishaanii fi Inaarjii Dooktar Injiinar Silashii Baqqalaan har'a ganama magaalaa Yaa'a Bal'ootti jiraattota waliin mari'ataniiru.
Wayita magaalaa Yaa'a Bal'oo ga'anitti jaarsoliin biyyaa fi jiraattonni magaalaa Yaa'a Bal'oo simannaa ho'aan taasisaniifiru.
Dooktar Abiy turtii isaanii Yaa'a Bal'ootin hawaasa Booranaa waliin mari'ataniiru.
Muummeen Ministira Dooktar Abiy hoggantoota paartii Badhaadhinaa waliin proojektoota Finfinnee daawwatan .
Muummeen ministira Dooktar Abiy Ahimad guyyaa kaleessaa miseensota kaabinee fi hoggantoota paartii Badhaadhinaa waliin proojektoota Finfinnee daawwatan.
Dooktar Abiy wayita miseensota kaabinee fi hoggantoota paartii Badhaadhinaa waliin proojektoota Finfinnee daawwatan, proojektoonni akkasii kun akkaataa naannolee guutuu biyyattiitti hundatti babal'achuu danda'anirratti mari'ataniiru.
ABUT Paartii Badhaadhinaatti akka hinmakamne beeksise .
ABUT Paartii Badhaadhinaatti akka hinmakamne beeksise Addi Bilisummaa Ummata Tigiraay (ABUT) walgahii ariifachiisaa guyyoota lamaaf gaggeessaa tureen Paartii Badhaadhinaatti makamuu akka hinbarbaannee beeksise.
Sababnisaas ejjennoon Paartii Badhaadhinaa fi ABUT bakkitti waldhabu waan jiruuf akka ta'e ibsa baaseen ibseera.
Kana booda Mootummaa Federaalaa waliin dhimmoota adda addaarratti karaa heerri eeyyamuun akka hojjetu ibsa ejjennoo baaseen beeksiseera.
Lammileen Iraan kuma 100 ol ta'an reeffa Qaasim Solemaanii magaalaa biyyattii Ahvaaz simachuun gadda isaanii ibsataa oolan.
Janaraal Qaasim Solemaanii torban darbe magaalaa Iiraaq, Baagidaad keessatti xiyyaara nama maleessa (diroonii) Ameerikaan ture kan ajjeefame.
Namoonni gaddaf ba'an kun "Duuti Ameerikaatiif" jechaa boo'aa oolan.
Qaasim Solemaaniin dhiibbaa Iraan Baha Giddu-galeessaa keessatti qabduuf maandiisadha jedhamee waan amanamuuf biyyattii keessatti nama cimaa sadarkaa lamaffaarra jirudha.
Ajjeefamuun qondaala kanaa lola Ameerikaa fi Iraan gidduu jiru daran hammeessa jedhameera.
Gaggeessaan Ol-aanaa Iraan, Ayatolaa Kohomaanii, namni Solemaanii waliin hariiroo dhuunfaa cimaa ta'e qabu haleellaa kanaaf, "haaloo cimaa bahanna" jechuun dhaadatan.
Xiinxaltoonni akka jedhanitti Iraan karaa inteneeta US cabsuun (Cyber attack) ykn karaa miidhaa baramaatiinis fedhii US Baha Giddu-galeessaa keessa jiranirratti xiyyeeffachuun haalaa bahuu dandeessi jedhu.
Waajjirri Muummee Koongeransii Federaaliistii Oromoo eebbifame .
Waajjirri Muummee Koongeransii Federaaliistii Oromoo(KFO) handhuura Finfinnee caffee Aannanii eebbifame .
Xiinxalaan Siyaasaa obbo Jawaar Mahaammad saganticha irratt argamuun ifatti miseensa Paartii Koongeransii Federaaliistii Oromoo KFO ta'uu kaardii fudhachuun mirkaneessaniiru.
Obbo Jawaar dubbii taasiisaniin Paartilee Oromoo jiran keessaa KFO filachuu osoo hin taane, paartii tokko jalatti gurmaa'uun, qabsoo Oromoo caalmaatti finiinsuufi jedhan .
Filannoo bara 2012 gaggeeffamu irratti sagaleen Oromoo hin qoqqoodamu jedhan obbo Jawaar.
Tokkummaa Oromoo fi Oromiyaa cimsuuf yeroo kamiiyyuu caalaa kan qabsaa'an ta'uus himaniiru .
Uummanni biyyattii Paartii itti amane soda fi shakkii tokko malee filachuu akka qabu dhamaniiru .
Sirna demookiraasii fi federaaliizimii dhugaa biyyattii keessatti ijaaruuf kan hojjetan ta'uus obbo Jawaar ibsaniiru .
Paartiin Badhaadhinaa filannoon biyyaaleessa bara 2012 akka gaggeeffamuu qabu ejjennoo cimaa qabaachuu beeksise .
Koreen Hojii Raawwachiiftuu Paarticha guyyaa kaleessaa dhimmoota haala yeroo fi filannoo biyyaaleessaa irratti mari'achuun murteewwan garaagaraa dabarsuu isaa itti gaafatamaan waajjira paartichaa obbo Binnaalfi Anduulem ibsa har'a kennaniin eeraniiru .
Paartichi ejjennoo filannoo irratti qabu kan hin jijjiirre ta'uu fi bara kana gaggeeffamuu akka qabu ni amana jedhaniiru .
Korichi rakkoolee filannoo irratt mudachuu danda'anii fi carraa jiran irratti bal'inaan mari'achuun murtoo yaadaa dabarsuu isaa obbo Binnaalfi himaniiru .
Obbo Binnaalfi filannoo gaggeessuu waliin walqabatee sodaa paartileen morkattootaa fi hawaasni kaasu irratti mari'atamuu ibsuun, filannoon yoo gaggeeffamee fi darbe bu'aa fi miidhaa fiduu danda'u ilaalchisee gadi fageenyaan ilaaluu isaa dubbataniiru .
Filannoon yeroo isaa eegee yoo gaggeeffame ijaarsa sirna demookraasii biyyattiin gaggeessaa jirtu kan gargaaru fi hawaasni mootummaan filadheenan hogganamaa jira amantaa jedhu akka horatu ni taasisa jedhan .
Filannoo gaggeessuun gama hedduun faayidaa akka qabu korichi gamaggamee jira kan jedhan obbo Binnaalfi, rakkoolee yeroo ammaa biyyattii keessatti mul'achaa jiran akka salphaatti kan ilaalu miti jedhan .
Rakkoolee nageenyaa furuuf dhaabbileen haqaa fi qaamoleen nageenyaa dirqama isaanii ba'uu akka qaban kan ibsan obbo Binnaalfi, hawaasnis bifa qindaa'een qaamoolee miidhaa geessisaa jiran saaxiluu cimsee itti fufuu qaba jedhan .
Paartileen morkaattootaa fi deeggartoonni isaanis nageenya buusuuf ga'ee isaanii ba'uu akka qaban dhaamaniiru .
Qaamni hundi dirqama isaa yoo hin baane filannoon gaggeeffamus, dheeratus rakkooleen furamuu hin danda'an jedhan .
Korichi waltajjii kaleessa gaggeesseen olaantummaa seeraa mirkaneessuuf caasaaleen nageenyaa sadarkaa sadarkaan jiran dirqama isaanii ba'uu akka qaban kallattii kaa'uu ibsaniiru .
Korichi karoora waggaa 10nii paartichaa irratti gadi fageenyaan mari'achuun raggaasiseera jechuun Faasikaaw Taaddasaatu gabaase .
Guyyaan Sirni Gadaa Oromoo Dhabbata Saayinsii, Barnootaa fi Aadaatti hambummaan itti galmaa'e waggaa 3ffaan godina Booranaa magaalaa Yaaballootti kaleessaa eegalee kabajamaa ture har'a xumurama .
Ayyaanni sirna Gadaa godina Boranaa magaalaa Yaaballootti kaleessaa eegalee sirnoota addaddaan kabajamaa ture guyyaa har'a bakka keessummoonni kabajaa fi abbootiin Gadaa Oromiyaa guutuu jiranitti sirna ho'aan kabajamee ni xumurama.
Kabajicharratti ministirri Ministeera Aadaa fi Tuuriizimii FDRI Dooktar Hiiruut Kaasaa, hogganaan Biiroo Aadaa fi Tuuriizimii Oromiyaa obbo Girmaa Haayiluun argamaniiru.
Sirni Gadaa Dhaabbata Mootummoota Gamtoomanitti Dhabbata Saayinsii, Barnootaa fi Aadaatti hambaa kiliyaa addunyaa ta'ee erga galmaa'ee waggaa sadaffaa qabateera.
Kabajicharratti agarsiisni aadaa fi siimpooziyamiin akkasumas waraqaaleen qorannaa dhiyaataniiru.
Abbootiin Gadaa godinalee Oromiyaa, hayyoonni damichaa, keessummoonnii fi qaamoleen hawaasaa ayyaanicharratti hirmaataniiru.
Ajajni Bahaa Raayyaa Ittisa Biyyaa FDRI miseensota raayyaa ittisaa 1,300 ol ebbisiise.
Ebbifamtoonni kanneen guddina sadarkaa fi ijaarsa dandeettiin baatii 3f leenjii loltummaa fudhataniiru.
Akka gabaasa EBCtti miseensonni raayyaa ittisaa kanneen kaleessa magaalaa Jigjigaatti ebbifamaniiru.
Leenjitoonni ebbifaman kutaa waraanaa fi ajaja hundarraa kan walitti babba'ani.
Hogganaa humna waraanaa Iraan Jeneraal Qaasiim Suleemaanii Ameerikaan ajjeesuun ishee waraana dhaabuuf malee eegaluufii miti jedhan preezedaantin Ameerikaa Donaald Tiraamp.
Ajjeechaa Iiraaq buufata xiyyaaraa Baagdaaditti raawwatameen barri bulchiinsa shororkeessummaa Suleemaanii xumurameera jedhan Tiraamp.
Jeneraaal Sulemaaniin humna Quuds sosochii waraanaa Iraan jiddugaleessaa bahaa keessaatti taasistu hogganaa turan jedhan Pireezedaanti Tiraamp.
Iraan ajjeechaa Jeneraal Sulemaanii haaloo bahuuf dhaadataa jirti jedhameera.
Ajjeefamuu jeneraalichaatin boodaa Iraanii fi Ameerikaa gidduutti muddamni hammaataa dhufeera.
Ajjeechaa kana booda loltoonni Ameerikaa 3000 gara giddugaleessa bahaatti ergamuu aanga'oonni biyyatti himaniiru.
Haleellaan kun konkolaataa milishaa Iiraaq baatee socho'aa ture irratti raawwatame.
Koreen hoji raawwachiistuu Paartii Badhaadhinaa walga'iisaa jalqabaa kaleessa gaggeessen murteewwan addaddaa dabarse.
Paartichi addarraa gara paartii walitti makamaatti ega cee'en booda, kaleessa Jimaata 24,2012 walga'ii koree hoji raawwachiistuu jalqabaa gaggeessera.
Walga'ichaanis dhimmoota waqtaawaa fi nageenya biyyaarratti mari'achuun kallattii kaa'un isaa ibsameera.
Karoora guddina diinagdee waggoota 10 fi filannoo 2012 irrattis mari'achuun kallattii kaa'era.
Addi Bilisummaa Ummata Tigraay(ABUT) yaa'ii waliigalaasaa gaggeessaa jira.
Addichi yaa'ii dhaabbattummaasaa har'a Muddee 25 fi booru Muddee 26,2012 gaggeessa.
Yaa'iin dhaabbattummaa kun magaalaa Maqaleetti taa'amaa jira.
ABUT walitti makamuu ADWUI ilaalchisee mari'atee murtee ni dabarsaan eegama.
Yaa'ii ariifachiisichaa kanaaf koreen qopheessituu hundaa'uun qophiin taasifamaa tureera.
Yaa'ii kanarratti bakka buutonni addichaa, abbootiin amantaa, hayyoonni, bakka buutonni qaamolee hawaasaa fi keessummoonni affeerraman hirmaachaa jiru.
Barreessaa olaanaan Mootummoota Misoomaa Baha Afrikaa Dooktar Warqinah Gabayyoon Suudaan jiru.
Dooktar Warqinah daawwii hojii isaanii Sudaanin muummee ministiraa biyyattii fi dura taa'aa Mootummoota Misoomaa Baha Afrikaa Haamdook waliin ni mari'atu.
Barreessaa olaantichaaf Ministeera Dhimma Alaa Sudaanitti daayreektar janaraalli dhimmoota Afrikaa Ambaasaaddar Jamaal Elsheekii fi itti gaafatamaan Waajjira Mootummoota Misoomaa Baha Afrikaa Damee Sudaan Dooktar Oosmaan Biilaal simannaa taasisaniifiru.
Dooktar Warqinah turmaata isaanii Sudaanin muummee ministiraa biyyattii Haamdookii fi dura taa'aa Mana Maree Walabaa Sudaan Jeneraal Abdal Fattaah Al Buurhaan waliin ni mari'atu.
Muummee ministiraa Dooktar Abiy Ahimad daawwii hojiitif Iikwaatooriyaal Giinii jiru.
Muummee ministiraa kaleessa daawwii hojii isaanii Giinii Koonaakrii xumuranii Iikwaatooriyaal Giinii yammuu ga'an Pireezedaantiin biyyattii Tewoodoor Oobiyaang simannaa taasisaniifiru.
Preezdaantichi bara darbe Itiyoophiyaa daawwachuun isaanii ni yaadatama.
Daawwiin hojichaa hariiroo biyyoota lamaanii cimsuurratti kan xiyyeeffatedha.
Manni Maree Bakka Bu'oota Ummataa guyyaa booru walga'ii idilee ni gaggeessa .
Manni Maree Bakka Bu'oota Ummataa walga'ii idilee mana marichaa guyyaa booru akka gaggeessu beeksiseera.
Manni marichaa walga'ii idilee booru gaggeessuun wixinee labsii bulchiinsa fi too'annoo meeshaalee waraanaa ni raggaasisa jedhamee eggama.
Wixineen labsii kun ragga'uun isaa qaamoolee meeshaalee waraanaa seeraan alaa daddabarsan irratti murtee ulfaataa dabarsuuf ni gargaara jedhameera.
Daddabarsi meeshaalee waraanaa biyyattii keessatti babal'aachaa kan dhufe yoo ta'u, seerri kana dura ture murtee barsiisaa ta'e dabarsuuf rakkisaa waan ta'eef Abbaan Alangaa Waliigalaa wixinee labsii haaraa qopheessuuf dirqamee jira jedhameera.
Dabalataan manni marichaa wixinee labsii bulchiinsa abbaa seerummaa federaalaa fi mana murtii federaalaa qorachuun koree dhaabbii dhimmichi ilaaluuf ni dabarsa jedhamee eeggama.
Erga Iraan buufata loltootaa Ameerikaa irratt haleellaa raawwattee booda gatiin boba'aa dabaluun ibsame.
Erga Iraan buufata loltootaa Ameerikaa lama irratt haleellaa raawwattee booda gatiin boba'aa dabaluun isaa ibsameera.
Haaluma kanaan boba'aan hin calalamne Barmiilii tokko irratti %1.4 dabalee jira.
Yeroo ammas Baha Giddugaleessatti Barmiiliin tokko Doolaara 69.21tti gurguramaa jira.
Bifuma walfakkaatuun sababa tasgabbii dhabuu Baha Giddugaleessatiin gabaan Aksiiyoonii idila addunyaa gadi bu'ee jira.
Walbittaan Niikeelii Jaappaan 225 %1.3, Seeng Hoongi Koongi Haang ammoo %0.8 gadi bu'eera.
Iraan tarkaaffiin fudhadhe ajjeechaa Jeneral Soleemaanii haloo ba'uufi jettee jirti.
Boordiin Filannoo Biyyoolessaa Itiyoophiyaa yeroo filannoon itti gaggeeffamurratti torbeewwan lamaan dhufan keessa qooda fudhattoota waliin ni mari'ata.
Boordichi akka beeksisetti marichaan yeroon filannoon baranaa itti gaggeeffamuu qaburratti yaadni gabbisaa ni sassaabbama.
Gorsituun koominikeeshinii boordichaa aadde Soliyaanaa Shimallis Faanaa Broodkaastiing Koorporeet waliin turmaata taasisaniin akka beeksisanitti, yeroo filannoon gaggeeffamurratti mariin qooda fudhattootaa ega gaggeeffameen booda guyyaan filannoon itti gaggeeffamu ni ifooma.
Guyyaa filannoo ilaalchisee ragaaleen kanaan dura miidiyaaledhaan gadhiifamaa turan sirrii akka hin ta'in ibsaniiru.
Waggaa 3ffaan Sirni Gadaa hambummaan itti galmaa'e booruu fi iftaan kabajama.
Waggaa 3ffaan Sirni Gadaa Dhabbata Saayinsii, Barnootaa fi Aadaatti galmaa'e booru Muddee 24 fi iftaan Muddee 25,2012 magaalaa Yaa'a Bal'ootti kabajama.
Sirni Gadaa Dhaabbata Mootummoota Gamtoomanitti Dhabbata Saayinsii, Barnootaa fi Aadaatti hambaa kiliyaa addunyaa ta'ee erga galmaa'ee waggaa sadaffaa qabateera.
Ayyaanichi waggaa waggaadhan kabajamuun duudhaan sirnichaa caalaatti akka ifa ba'u taasisa.
Baranas wayita waggaa 3ffaan isaa kabajamu beekumsi guutuu sirnichaa dhaloota itti aanutti akka ce'uu taasisuudha jedhan hogganaan Biiroo Aadaa fi Tuuriizimii Oromiyaa obbo Girmaa Haayiluun.
Falaasamni Sirna Gadaa barnootaa fi qajeelfama bulchiinsaa keessatti akka lafa qabatu cimsanii irratti hojjechuu gaafata.
Galmaa'uu sirna Gadaa waggaa 3ffaa kabajuudhaf qophiin taasifamuu fi keessummoonni galaa jiraachuu itti gaafatamaan Waajjira Aadaa fi Tuuriizimii Godina Booranaa obbo Boonayyaa Didoon Faanaa Broodkaastiing Koorporeetitti himaniiru.
Kabajicharratti agarsiisni aadaa fi siimpooziyamiin ni dhiyaata.
Abbootiin Gadaa godinalee Oromiyaa, hayyoonni damichaa, keessummoonnii fi qaamoleen hawaasaa ni hirmaatu.
Itti aanaan kantiibaa magaalaa Finfinnee Injiinar Taakkalaa Uuman ijaarsa seeran alaa fi weerara lafaarratti tarkaanfii fudhatamurratti qaamolee dhimmi ilaallatu waliin mari'atan.
Qorannaa gaggeeffamee fi hojii seera kabachiisuurratti tarkaanfii fudhatamurratti mari'atameera.
Labsii weerara lafaa fi ijaarsa seeran alaa ittisuuf ba'e 721/2004 hojiirra oolchuuf tarkaanfii fudhachuuf bulchiinsi magaalichaa qophii taasisaa jira.
Koomiishinarri Koomiishinii Poolisii Finfinnee Geetuu Arraagaaw tarkaanfichi seera kabachiisuu qofarratti kan xiyyeeffate ta'uu beeksisaniiru.
Hoggansa seera kabachiisuu dhabee fi hirmaannaa seeran alaa qaburrattis tarkaanfiin ni fudhatama jedhameera.
Ragaa ijaarsa seeran alaa qaamolee argatanirrattis hojiin qulqulleessuu hojjetamaa jira.
Waltajjiin marii jaarsolii biyyaa Afaarii fi Soomaalee kaleessa Adaamaatti gaggeeffamuu eegale har'a xumurame.
Ministeerri Nageenyaa akka beeksisetti waltajjichaan walitti bu'iinsota kamuu duursanii ittisuu fi to'achuuf waloon irratti hojjechuu fi mariidhan furuuf waliigalaniiru.
Nageenya lammiilee fi faayidaa biyyaalessaa kabachiisuu, rakkoolee hawaasummaa fi walitti bu'iinsa uummaman furuun hariiroo ummataa cimsuuf hojjetamuu akka qabu waltajjichaan mari'atameera.
Marii gaggeeffameen nageenya lammiilee fi biyyaa tiksuun fayyadamtummaa waloo mirkaneessuuf hojjetamuu akka qabu jaarsoliin biyyaa beeksisaniiru.
Dhumarrattis ibsa ejjennoo abbaa qabxii 8 baasuun waltajjiin kaleessa eegalame har'a xumuramerera.
Waltajjicha Ministeera Nageenyaa fi Dhaabbata â€˜Jastiis Foor Ool Priizin Feeloowshiip Itiyoophiyaatu' qopheesse.
Hogganaan Kooriyaa Kaabaa Kiim Joong Uun sagantaa misooma nuukleeraa adda citee ture bifa haaraan kan itti fufsiisan ta'uu himan.
Kiim Joong yaaliin miisaa'ela fageenya giddu galeessaa yeroo dhiyootti kan eegalamu ta'uu ibsaniiru.
Ameerikaan dhimma nuukleerii irratti yaada walii galtee haaraa dhiyeessurra Kooriyaa Kibbaa waliin shaakkallii waraanaa eegaluun ishee Kiim Joong yaada isaanii akka jijjiiraniif sababa jedhameera.
Kanumaan walqabatee Kooriyaan Kaabaa yeroo dhiyootti meeshaa waraanaa haaraa addunyaatti akka agarsiiftu ni eeggama.
Karoorri haaraan kun hojii irra kan oolu sochii fi gochaa Ameerikaan taasiftu irratti kan hundaa'u akka ta'e Kiim dubbataniiru.
Dubbii isaaniin Piiyoongiyaang marii kamiifuu balballi ishee banaa ta'uu ibsaniiru.
Pireezedaantiin Ameerikaa Doonaald Tiraamp Imbaasii Ameerikaa Iiraaqitti haleellameef Iraan balaaleffatan.
Haleellaa xiyyaaraa Ameerikaatiin miseensi hidhattootaa tokko ajjeefamuu isaatin kanneen muufatan, hiriira bahuun Imbaasii Ameerikaa Iiraaqitti argamu gubaniiru.
pireezidaantiin Ameerikaa Doonaald Tiraamp jala bultii ayyaana waggaa haaraa bara Faranjootaa ilaalchisuun ergaa karaa Twiitara isaanitiin dabarsaniin lubbuu namaa badee fi qabeenya manca'eef Iraan gatii guddaa baasuuf jirti jechuun ibsaniiru.
Ministirri Humna Ittisaa Ameerikaa Maark Ispeer gama isaanitiin loltoonni Ameeerikaa 750 ta'an naannichatti akka bobbaafaman ibsaniiru.
Paartileen sadi waliin hojjechuuf waliigaltee mallatteessan.
Hibir Itiyoophiyaa, Itiyoophiyaawyaan, Ye'Itiyoophiyaa Demokraasiyaawii Paartii fi Itiyoophiyaawyaan Hagar'aqqaf Niqinnaaqeen waliin hojjechuuf waliigaltee mallatteessaniiru.
Paartileen kanneen dhimmoota biyyoolessaarratti tumsaan hojjechuuf waliigalticharra ga'uu beeksisaniiru.
Seera labsii waa'ee hojjettoota mootummaa filannoo dorgomanii fi paartiilee siyaasaaf bahe.
Hojjettoonni mootummaa dhuunfanis ta'ee miseensa paartii siyyaasaa tokkoo ta'uun filannoof dorgoman labsii galmee paartiilee siyyaasaa bahe lakkoofsa 1162/2011 keewwata 33 iddoo lamatti qooduun teessisee jira.
Hojjettoota mootummaa dhuunfanisa kaadhimamaa paartii siyyaasaa ta'ani dhiyaachuuf hojii mootummaa qaba gadi dhiisuuf dirqaman; Abbootiin seeraa, Abbootiin alangaa, loltoonni, Poolisiin, miseensonni qaama nageenyaa, hojjettoonn tika nageenyaa fi hojjettoonni boordii filannoo dhuunfaa fi kaadhimamaa paartii siyyaasaa ta'anii dhiyaachuuf hojii qabatanii jiran gadhiisuu qabu.
Abbootiin seeraa, Abbootiin Alangaa, loltoonni, Poolisiin, miseensonni qaama nageenyaa, hojjettoonn tika nageenyaa fi hojjettoonni boordii filannoo kamiiyyuu yeroo filannoo filachiisuu, deeggaruu,fi kanneen bitoo irratti hirmaachuu hin qaba.
Hojjettoota mootummaa dhuunfa fi kaadhimamaa paartii siyyaasaa ta'uun hojii mootummaa qabatanii dorgomaa ta'anii dhiyaachuu danda'an;  Hojjettoota mootummaa lakkoofsa tokko jalatti ibsaman alatti hojjettoonni mootummaa kamiiyyuu dhuunfa fi kaadhimamaa paartii siyyaasaa ta'uun hojii mootummaa qabatanii dorgommiif dhiyaachuu ni danda'u.
Hojjetaan mootummaa tokko dorgomaa ta'ee yoo dhiyaate yeroo kakaasii filannoo mindaa malee eeyyamni akka kennamuuf ni taasiifama.
Hojjetaan mootummaa filannoof dorgomu tokko filannoof qabeenya mootummaa mana hojichaa fayyadamuu akka hin dandeenye ragaan boordii filannoo biyyaaleessaa argame ni agarsiisa.
Godinni Baalee godinaalee lamatti akka gurmaa'u murtaa'e .
Kaabineen mootummaa naannoo Oromiyaa walga'iisaa gaggeessen murteewwan addaddaa dabarse.
Manni Maree Bulchiinsa Mootummaa Naannoo Oromiyaa walga'ii idilee 3ffaa bara hojii 5ffaa waggaa 5ffaa har'a Muddee 21,2012 geggeessen murteewwan dabarseera.
Haaluma kanaan godinni Baalee godinaalee lamatti akka gurmaa'u murteessera.
Rakkoo bu'uura misoomaa fi addaan fageenya jiru irraan kan ka'e rakkoo tajaajila saffisaa dhiyeenyatti argachuun walqabatee gaaffii bulchiinsa gaarii yeroo dheeraaf tureef qorannoo karaa Biiroo Pablik Sarvisii Misooma Qabeenya Namaa Oromiyaa dhiyaate irratti bal'inaan erga mari'ateen booda godinni Baalee, godina Baalee Lixaa fi Baalee Bahaa ta'ee iddoo lamatti akka gurmaa'u sagalee guutuun murteessera.
Baalen Lixaa Roobee, Baalen Bahaa ammoo Ginniir teessoo godinaa akka ta'an yaadni murtoo qorannoon dhiyaates mirkanaa'era.
Gama biraatin manni marichaa walga'ii geggeessen wixinee labsii bulchiinsa hojiiwwan misooma albuudaa Oromiyaa fooyyessuuf dhiyaatee fi wixinee labsii fandii daandiiwwan naannoo Oromiyaa hundeessuuf qophaa'e irratti mari'atee Caffee Oromiyaaf akka dhiyaatu murteessera.
Gama biraatin walgahii idilee 2ffaa bara hojii 5ffaa gaafa Muddee 17, 2012 geggeeffameen wixineen labsii fandii daandiiwwan naannoo Oromiyaa hundeessuuf qophaa'ee fi wixinee labsii hojiiwwan misooma albuudaa murteessuuf qophaa'e irratti mari'atee yaadonni fooyya'iinsaa dhiyaatan itti dabalamanii Caffee Oromiyaaf akka dhiyaatu sagalee guutuun mirkaneessera.
Amajjii 2,2012 eegalee manneen seeraan ala ijaarramanirratti tarkaanfiin ni fudhatama jedhe Bulchiinsi Magaalaa Finfinnee.
Tarkaanfiin seeraa fudhatamus weerara lafaa babal'ataa dhufe ittisuu fi to'achuufi jedhameera.
Tarkaanfiin seeraa kunis bulchiinsa magaalaa Finfinnee aanaalee 116 keessatti kan fudhatamudha.
Poolisii Finfinnee, Poolisii Federaalaa, Poolisiin Oromiyaa fi godina addaa Oromiyaa naannawa Finfinnee tarkaanficha qindaa'uun kan fudhatan ta'a.
Aanaalee hundatti manneen seeraan ala ijaarraman adda baafamaa jiraachuu Waajjirri Kantiibaa magaalaa Finfinnee beeksiseera.
Pireezedaantiin FDRI duraanii Dooktar Mulaatuu Tashooman mootii Saawudii Arabiyaa Salmaan Biin Abdul Aaziiz Al Saa'ud waliin mari'atan.
Dooktar Mulaatuu Tashooman mootii Saawudii Arabiyaa fi eegduu olaanaa masjiidota qulqulluu lamaanii mootii Salmaan Biin Abdul Aaziiz Al Saa'ud waliin magaalaa Riyaad masaraa Al Yaamamaatti mari'ataniiru.
Turmaata isaanitiin hariiroo Itiyoophiyaa fi Saawudii Arabiyaa cimsuuf mari'ataniiru.
Maricharrattis Riyaaditti Ambaasaaddarri Itiyoophiyaa Abdulaaziiz Ahimad, ministirri Ministeera Dhimma Alaa Saawudii Faysal Biin Faarhaan Biin Abdullaah, ministir deettaa fi miseensi kaabinee akkasumas gorsaan dhimma nageenya biyyoolessaa Dooktar Musaa'aad Biin Muhaammad Al Aybaan, ministir deettaan dhimmoota Saawudii Arabiyaa fi Afrikaa Ahimad Qaaxaan hirmaataniiru.
Ministirri Dhimma Alaa FDRI obbo Gadduu Aandaargaachaw Itiyoophiyaatti Ambaasaaddara Afrikaa Kibbaa Eedwaard Zoolasaa Maakaayaa waajjira isaaniiti simachuun haasofsiisaniiru.
Itiyoophiyaa fi Afrikaan Kibbaa biyyoota sirna gita bittaa Appaartaayidii kuffisuuf qabsoo seena qabeessa bara dheeraa waliin taasisaa turan ta'uu obbo Gadduun waayita kana dubbataniiru.
Biyyoonni kun sirna farra Appaartaayidii kuffisuun akkuma injifannoo siyyaasaa goonfatan damee diinagdeenis dabaluuf walitti hidhamiinsaan hojjechuu akka qaban ibsaniiru.
Itiyoophiyaan hariiroo Afrikaa Kibbaa waliin qabdu cimsuuf xiyyeeffannoo addaan kan hojjettu ta'uu obbo Gadduun dubbataniiru.
Walitti dhufeenya naannoo fi idila addunyaa irratti hariiroo qaban cimsuuf bifa addaan kan hojjetamu akka ta'es eeraniiru.
Obbo Gadduun nageenyaa fi mirga lammiilee Itiyoophiyaa biyyattii keessa jiraatanii kabachiisuuf walitti dhiyeenyan hojjetamuu akka qabu ibsaniiru.
Abbootiin qabeenyaa Afrikaa Kibbaa hedduun Itiyoophiyaatti misooma invastimantii irratti bobba'anii argamanis lakkoofsa isaanii dabaluuf ni hojjetama jedhaniiru.
Ambaasaaddar Eedwaard gama isaanitiin, sirna Appaartaayidii injifachuuf deeggarsi Itiyoophiyaan biyya isaaniif goote shoora olaanaa ta'uu himuun, Afrikaan Kibbaa yeroo kamiiyyuu michuu Itiyoophiyaati jedhan.
Akkuma siyyaasaa hariiroon gama diinagdeen jiru akka milkaa'uf Afrikaan Kibbaa xiyyeeffannoon ni hojjetti jedhan Ambaasaaddar Eedwaard Zoolasaas.
Mootummaan Afrikaa Kibbaa nageenyaa fi mirga lammiilee Itiyoophiyaa fi kanneen biroo eeguuf yeroo kamiyyuu caalaa kan hojjetu ta'uus eeraniiru.
Miidhaa darbee darbee lammiilee biyyoota alaa irra ga'u ittisuuf bara kana Gamtaa Afrikaa waliin ta'uun kora nageenyaa qopheessuuf karoora qabaachuu isaanii ragaan Waajjira Dubbii Himaa Ministeera Dhimma Alaarraa argame ni agarsiisa.
Fayyadamtummaa misoomaa haqa qabeessa ta'e mirkaneessuuf sirna diinagdee hammataa ijaaruuf kan hojjetu ta'uu Paartiin Badhaadhinaa beeksise.
Paartichi abbootii qabeenyaa biyyaalessaa fi damee dhuunfaa jabeessuuf akka hojjetus ibseera.
Bulchiinsa magaalaa Finfinneetti miseensoota hawaasa daldalaa waliin dhimmoota diinagdee fi Paartii Badhaadhinaarratti mari'atameera.
Maricharratti sadarkaa itti aanaa kantiibaatti qindeessaan kilaastara hawaasummaa fi hogganaan Biiroo Misooma Indaastirii fi Daldalaa Finfinnee Injiinar Indaawwaq Abbixee, hoggantoonni hojii mootummaa olaanoo fi miseensonni hawaasa daldalaa argamaniiru.
Waltajjicharrattis jijjiiramni biyyaalessaa waggaa 1 fi baatii 8 maal akka ture, hojiiwwan jijjiirama booddee hojjetaman maal maal akka ta'anirratti yaadni ka'umsaa dhiyaatera.
Akkasumas Paartiin Badhaadhinaa diinagdee akkamii qabatee dhufa yaada jedhurratti yaadni ka'umsaa dhiyaate irratti mari'atameera jechuun Laykuun Alamtu gabaase.
Manni Maree Gorsaa Diinagdee Walabaa hundaa'ufi.
Mootummaan Mana Maree Gorsaa Diinagdee Walabaa hundaa'ufi.
Manni marichaa miseensota dhimma diinagdeerratti yaada gorsaa dhiyeessan 15 kan hammatedha.
Damichaan namoota beekumsa bal'aa qaban mana marichaatti dabaluuf Waajjirri Muummee Ministiraa beeksisa baasuu ifoomsera.
Namoota lammummaa Itiyoophiyaa qabaniin cinaatti, dhalattoonni Itiyoophiyaa mana marichaa keessatti hirmaachuu ni danda'u jedhameera.
Magaalaa Mooxaatti Muddee 10, 2012 gubachuu dhaabbilee amantaarra qaqqabeen walqabatee hoggantoonni hojii addaddaa to'atamaniiru.
Naannoo Amaaraa godina Goojjam Baha magaalaa Mooxaatti masjiidonnii fi manneen daldalaa gubachuun, qabeenyi saamameera.
Gochaa raawwateen hoggantoonni hojii addaddaarra jiran gochichaan walqabatee shakkamanii to'annoo jala ooluu qajeelchi poolisii godina Goojjam Bahaa ibseera.
Itti gaafatamaan qajeelchichaa Inispeektar Ayyaalnah Tasfaayen akka himanitti, itti gaafatamaan waajjira poolisii bulchiinsa magaalaa Mooxaa, ittigaafatamaan ittisa yakkaa poolisii, itti gaafatamaan waajjira milishaa fi ittigaafatamaan bobbii milishaa to'annaa jala oolaniiru.
Shakkamtoonni to'annoo jala oolan wayita gochi kun raawwatu badiin otuu hin qaqqabin to'achuu otuu danda'anii itti gaafatamummaa isaanii ba'achuu dhabuun to'annaa jala oolu Amaaraa Maas Miidiyaan gabaasera.
Dhimma kanaan walqabatee shakkamtoonni 33 to'annoo jala ooluun beellamarra kan jiraan yoo ta'u, shakkamtoonni 35 ammoo qorannoon erga irratti taasifameen booda wabiin gadi dhiifamaniiru.
Waltajjiin marii hariiroo ummata Somaalee fi Afaar cimsuurratti xiyyeeffate magaalaa Adaamaatti gaggeeffama jira.
Waltajjicharratti naannolee lameenirra walitti kan baba'an jaarsoliin biyyaa, abbootiin amantaa, hoggantoonni hojii mootummaa fi namoonni beekamoon argamaniiru.
Waltajjii mata duree "Tokkummaa biyyaalessaa cimsuun, rakkoolee keessoo keenyaa mariin ni furanna."jedhuun gaggeeffamaa jira.
Marichi hariiroo ummata Somaalee fi Afaar cimsuu fi walitti bu'iinsa naannichatti darbee darbee mul'atu furuuf akka ta'e ibsameera.
Waltajjicha Ministeera Nageenyaa, jaarsolii biyyaa Itiyoophiyaa, Jastiis Foor Ool Priizin Feeloowshiip Itiyoophiyaatu qindoominaan qopheesse.
Saayinsii, Barnootaa fi Aadaatti galmaa'e Muddee 24-25 magaalaa Yaa'a Bal'ootti ni kabajama.Sirni Gadaa Dhaabbata Mootummoota Gamtoomanitti Dhabbata Saayinsii, Barnootaa fi Aadaa erga galmaa'ee waggaa sadaffaa kan qabate yoo ta'u, waggaa waggaadhan ayyaanichi kabajamuun duudhaan sirnichaa caalaatti akka ifa ba'u kan taasisudha jedhameera.
Baranas wayita waggaa 3ffaan isaa kabajamu sirni Gadaa dhaloota itti aanutti beekumsa isaa ganamaa qabatee akka ce'uu taasisuudha jedhan hogganaan Biiroo Aadaa fi Tuuriizimii Oromiyaa obbo Girmaa Haayiluun.
Galmaa'u qofti sirnicha beeksisuuf ga'aa waan hin taanef, dameelee barnootaa fi qajeelfama bulchiinsaa keessatti akka lafa qabatu cimsanii irratti hojjechuu gaafatas jedhan.
Galmaa'uu waggaa 3ffaa sirna Gadaa kanas sirna hoo'aan kabajuudhaf qophiileen taasifamaa jiraachuu itti gaafatamaan Waajjira Aadaa fi Tuuriizimii Godina Booranaa obbo Boonayyaa Didoo himaniiru.
Agarsiisa aadaa fi siimpooziyamii kabaja ayyaanichaarratti abbootiin Gadaa godinalee Oromiyaa ni hirmaatu.
Muuxannoo walirraa qooddachuudhan sirni Gadaa godinaale Oromiyaallee akka cimuu tumsa ni taasisa.
Dabalaa Taaddasaatu gabaase.
Ministirri Dhimma Alaa FDRI obbo Gadduu Aandaargaachaw Itiyoophiyaatti Ambaasaaddara Ameerikaa Maaykil Raaynar waliin mari'atan.
Dhimmoota waloo biyyoota lamaanii fi naannichaa irratti mari'ataniiru.
Faayidaa biyyoota lamaanii kabachiisuuf hariiroo fi walitti dhufeenya diippiloomaasii Itiyoophiyaa fi Ameerikaa baroota dheeraa kan lakkoofsise ta'uu obbo Gadduun ibsaniiru.
Obbo Gadduun deeggarsa Ameerikaan damee barnootaa, fayyaa fi misooma biroorratti taasisaa jirtu dinqisiifataniiru.
Biyyoonni lamaan naannichatti nageenya waaraa buusuuf hojii hedduu walitti hidhamiinsa qabu hojjechaa jiraachuu ibsuun, hojiilee hojjetaman kanneen caalmaatti cimsuuf xiyyeeffannoon kan hojjetamu ta'uu eeraniiru.
Itiyoophiyaatti Ambaasaaddarri Ameerikaa Maaykil Raaynar gama isaanitiin, jijjiirrama hunda galeessa Itiyoophiyaan agarsiisaa jirtu dinqisiifachuun, naannichatti nageenya buusuuf gumaacha Itiyoophiyaan taasisaa jirtu dinqisiifataniiru.
Jijjiirramni eegalame galma akka ga'uuf Ameerikaan deeggarsa barbaachisu hunda kan taasiiftu ta'uu dubbataniiru.
Faayidaa ummata biyyoota lamaanii eegsisuuf kan hojjetan ta'uu ragaan Waajjira Dubbii Himaa Ministeera Dhimma Alaarraa argame ni agarsiisa.
Pireezedaantiin FDRI Saahilawarq Zawdeen hojii tola ooltummaa fi fiilmii hojjechuun kan beekamtu Anjaliinaa Joolii waliin mari'atan.
Pireezedaanti Saahilawarq masaraa mootummaa biyyaalessaatti Anjaliinaa Joolii simachuun dhimmoota misoomaa, baqattootaa fi shamarranii irratti yaada waljijjiiraniiru.
Pireezedaanti Saahilawarq daawwannaan Anjaliinaa Joolii waqtii Itiyoophiyaan jijjiiramarra jirtuu fi dhimmoota dubartootaa dabalatee, dameen hundi wayita boqonnaa haaraan banametti ta'uu himaniiru.
Anjaliinaa Jooliin gama isheetin gara Itiyoophiyaa kanan dhufe daa'immanii fi dubartoota akkasumas carraa fayyaarratti hojjechuu dandeessisu adda baasufi jetteetti.
Anjaliinaa Joolii waliin lammii Itiyoophiyaa kan taate Zahaaraa dabalatee ijoolleen ishee waliin akka dhufan ragaan Waajjira Preezdaantitii arganne ni muldhisa.
Jilli mootummaa Itiyoophiyaa qondaaltota Sudaan waliin mari'ate.
Jilli ministira Ministeera Geejibaa FDRI aadde Daagmaawiit Moogasii fi preezdaantii naannoo Amaaraa obbo Tamasgeen Xiruunahiin duurfamu ministira Ministeera Bu'uuraalee Misoomaa fi Geejibaa Sudaan Hashiim Xaahiir Sheek Xahaa waliin mari'ate.
Turmaata isaanitiin hariiroo biyyoota lamaanii daran cimsuu, geejibaan walitti hidhuu, itti fayyadama buufataa fi waliigalteewwan damicharratti taasifaman hojiirra oolchuurratti mari'ataniiru.
Itiyoophiyaan yammuu Poort Suudaan fayyadamtu rakkoolee mudatan furuurrattis mari'ataniiru.
Abbaa Taayitaa Buufata Galaanaa, Baabura Sudaanii fi Geejiba Sudaan waliinis marii gaarii taasisaniiru.
Ameerikaan haal duree tokko malee Iraan waliin marii taasisuuf qophii ta'uun ishee himameera.
Ameerikaan xalayaa Dhaabbata Mootummoota Gamtoomaniif barreessiteen ajjeechaan Jeneraal Qaasiim Suleemaaniirratti raawwatame badii qaqqabuu malu ofirraa ittisuuf kan kaayyeffate ta'uu beeksisteetti.
Iraan ejjeechaa Jeneraal Suleemaanii haloo ba'uuf loltoota Ameerikaa Iiraaq keessatti argaman irratti misaa'eloota dhukaaftus miidhaan qaqqabsiifte akka hin jirre ibsameera.
Manni Maree Bakka Bu'oota Ummataa Ameerikaa mirga Doonaald Tiraamp Iraan irratti waraana labsuuf qaban dhoorkuuf sagalee laachuuf beellama qabateera.
Dhaabbata Mootummoota Gamtoomanitti Ambaasaaddarri Ameerikaa Keelii Kiraaft xalayaa Ameerikaan Mana Maree Nageenyaaf barreessite ilaalchisee ibsa laataniin, Ameerikaan nageenyaa fi tasgabbii idil addunyaaf jecha marii kamiifuu qophiidha jedhaniiru.
Tarkaanfiin fudhatame nageenya lammiilee fi fedhii Ameerikaa kabachiisuuf akka ta'e ibsuun, ammas sana kabachiisuuf tarkaanfii barbaachisaan kan fudhatamu ta'uu eeraniiru.
Dhaabbata Mootummoota Gamtoomaniitti Ambaasaaddarri Iraan Majiid Taakt Raavaanjiin gama isaanitiin Iraan qoqqobbii diinagdeetin miidhamaa, yaadni Ameerikaan yaa mari'annuun dhiyeessite amanamummaa kan hin qabnedha jedhaniiru.
Pireezedaantiin Raashiyaa Vilaadmeer Puutiinii fi gitni isaani Tuurki Reesiip Xaayiip Erdoohaan Liibiyaatti waligaltee dhukaasa dhaaburra akka ga'mu waamicha dhiyeessan.
Anga'oonni lameen dhimmoota waldhabdee Liibiyaa hiikuun danda'aamurratti marii taasisaniiru.
Humnoonni morkattoota biyyattiitti argaman waliigaltee dhukaasa dhaabuun addaddummaa isaanii mariin hiikuu akka qaban waamicha dhiyeessaniiru.
Ministirri Dhimma Alaa Jarman Heekoo Maas Liibiyaan walwaraansatti akka hin ceene akeekkachiisanuun, mariidhaf waamicha dhiyeessaniiru.
Tuurki, Raashiyaan waarana Jeeneraal Haaftaar Kaliifaa ni deeggarti jechuun yoo komattu, Mooskoon gama isheetin komichi sirrii miti jetti.
Haaluma walfakkaatun muummee ministiraa Xaaliyaan Juuseeppee Koonteen Jeneraal Haaftaar Kaalifa waliin dhukaasa dhaabuun haala danda'amurratti Roomaatti mari'ataniiru.
Muummee ministiraa Koonteen muummee ministiraa Liibiyaa Faayiz Al Siraaj Dhaabbata Mootummoota Gamtoomaniin deeggeramuun mariin taasisuuf turan utuu hin milkaa'in hafuun himameera.
Maalaawiin walitti dhufeenya diippiiloomaasii Itiyoophiyaa waliin qabdu cimsuu akka barbaaddu beeksifte.
Ministirri Dhimma Alaa Maalaawwii Firaansiis Kaasaaliiyaan teessoo isaanii Naayroobii kan godhatan Keeniyaatti Ambaasaaddara guutuu FDRI Mallas Alam Liiloongiweetti samachuun dubbisaniiru.
Ambaasaaddar Alam Xaalayaa muudama isaanii Maalaawwiif dhiyeessuuf dhufuun isaanii hariiroo Itiyoophiyaa fi Maalaawwii gidduu jiru cimsuuf yeroo itti aanuu waliin hojjechuuf kan jajjabeessuudha jedhan.
Hariroon gama daldalaa, Invastimantii fi qonnaa biyyoota lamaanii akka cimuuf Maalaawwiin fedhii guddaa qabbdi jedhan Firaansiis Kaasaaliiyaan.
Itiyoophiyaan mana jireenyaa Afrikaanoota hundaat kan jedhan ministirichi naannichatti nagaa buusuuf hojiilee Muummeen Ministiraa Dooktar Abiy hojjetaa jiran dinqisiifataniiru.
Walii galteen kanaan dura waliin mallattaa'e bifa fooyyee qabuun hojiitti akka hiikkatuuf biyyoonni lamaan haala mijeessuu qabu jedhaniiru.
Daandiin humna qilleensaa Itiyoophiyaa torbeetti guyyoota torbaaf gara Maalaawwiitti balali'uun isaa walitti dhufeenya jiru caalmaatti kan cimsu ta'uu ibsaniiru.
Daddabarsa namoota seeraan alaa ittisuuf waliin hojjechuun murteessaa ta'uus eeraniiru.
Ambaasaaddar Mallas Alam gama isaaniin haala yeroo Itiyoophiyaa ilaalchisee Ministirichaaf ibsa kan laatan yoo ta'u, guyyaa har'aa xaalayaa muudama isaanii Preezdaantii biyyattii Piroofeesar Piitar Muntaariikaaf ni dhiyeessu jedhameera.
Maalaawwiin bara 1956 Imbaasii Itiyoophiyaatti kan banatte yoo ta'u, Itiyoophiyaan ammoo Imbaasii Naayroobii qabduun uwwisa kan laattu ta'uu ragaan Waajjira Dubbii Himaa Dhimma Alaa irraa argame ni agarsiisa.
Manni Maree Bakka Bu'oota Ummataa labsii bulchiinsaa fi to'annoo meeshaa waraanaa dhiyaaterratti mari'achuun raggaasise.
Manni marichaa walga'ii idilee 9ffaa, bara hojii 5ffaa har'a gaggeessen qabo yaa'ii walga'ii idilee 8ffaa raggaasisuun, labsii bulchiinsaa fi to'annoo meeshaa waraanaa dhiyaate irratti mari'achuun raggaasiseera.
Manni marichaa mormii 2, kan sagalee hin laanne 4 fi sagalee caalmadhaan labsicha raggaasiseera.
Labsicharratti koreen dhaabbii dhimmoota qunnamtii alaa fi nageenyaa, akkasumas koreen dhaabbii dhimmoota seeraa, haqaa fi demokraasii labsii bulchiinsaa fi to'annoo meeshaa waraanaa dhiyaaterratti mana marichaatif ibsa laataniiru.
Labsichi nageenya biyyaa fi ummataa eegsisuu, nageenya lammiilee kabachiisuuf barbaachisaa ta'uun ibsameera.
Dabalataan wixinee labsii bulchiinsa abbaa seerummaa federaalaa fi wixinee labsii manneen murtii federaalaa dhiyaate qoratee koree dhaabbii dhimmi ilaallatuuf dabarseera.
Itiyoophiyaa fi fandichi waliigaltee Doolaara miiliyoona dhibba 3 fi miiliyoona 5.7 walii mallatteessan .
Itiyoophiyaa fi Fandiin Misooma Qonnaa Idil Addunyaa miidhaa jijjiirama qabeenya qilleensa naannoo baadiyyaatti mudatu ittisuu fi to'achuuf waliigaltee Doolaara Ameerikaa miiliyoona dhibba 3 fi miiliyoona 5.7 walii mallatteessan.
Deeggarsichi qonnaan bultoota miiliyoona 13 oliif tumsa faaynaansii laachuuf kan ooludha.
Kunis qonnaan bultoota jijjiirama qabeenya qilleensatiin miidhamoo ta'aniif galii isaanii dabaluu fi tumsuufi jedhame.
Bara Faranjootaa 2017 roobni ga'aan dhabamuun oomishaa fi loon irratti miidhaan kan qaqqabe yoo ta'u, tilmaaman namoonni miiliyoona 8.5 deeggarsa namummaa barbaadu ture.
Waliigaltichas Pireezedaantiin fandichaa Giilbart F. Hoongiboo fi Xaaliyaanitti Ambaasaaddarri Itiyoophiyaa fi Eejansii Nyaataa fi Qonnaa Dhaabbata Mootummoota Gamtoomanii Roomitti bakka buutuun mootummaa FDRI Zannabuu Taaddasaan mallatteessaniiru.
Tumsi taasifame oomishtummaa dabaluu, muuxannoo qooddachuun dandeettii cimsachuu, walitti hidhamiinsa qonnaa fi indaastirii gabbisuun, fayyadamtummaa jiraattota naannoo baadiyyaa gogiinsan miidhamanii utubuuf oola.
Tumsi faaynaansichaa deeggarsa Doolaara miiliyoona 35.1 fi liqaa Doolaara miiliyoona 4.9 dabalata.
Maallaqichis dhaabbilee deeggarsaa idil addunyaarraa fi dhaabbilee faaynaansii biyya keessaarraa kan argamedha.
Ga'een mootummaa Itiyoophiyaa Doolaara miiliyoona 51.9 yoo ta'u, Doolaarri miiliyoonni 0.9 ammoo kan fayyadamtootati.
Bara Faranjootaa 1980 eegalee fandichi Itiyoophiyaatti Doolaara miiliyoona dhibba 7 fi miiliyoona 95.5 misooma baadiyyaa 20f, Doolaara biiliyoona 2.1 ammoo Piroojaktoota addaddaaf laatera.
Kanaanis abbootiin warraa miiliyoonni 12 ta'an fayyadamoo ta'aniiru.
Itiyoophiyaa fi Riippabliikni Giinii dameewwan addaddaan waliin hojjechuuf waliigalan.
Muummee ministiraa Dooktar Abiy Ahimadii fi Pireezedaantiin Riippabliika Giinii Aalfaa Koondeen hojiilee tumsaa eegalchiisuuf waliigalaniiru.
Muummee ministiraa daawwii hojii isaanii Riippabliika Giinii kaleessa galgala xumuruun, waliigalteewwan hojii addaddaa jalqabsiisuuf waliigalaniiru.
Pireezedaanti Aalfaa Koondee waliinis qonna, tuuriizimii, albuudaa fi inarjiirratti tumsaan hojjechuuf waliigalteerra ga'aniiru.
Muummee ministiraa turmaata isaanitiin bulchaa bulchiinsa Naayjeeriyaa kan taate Kaaduunaa, Eel Ruufaayii fi nama daldalaa Naayjeeriyaa Toonii Ooliimeeloo waliinis mari'ataniiru.
Muummee ministiraa Dooktar Abiy Ahimad daawwii hojiitif Iikwaatooriyaal Giinii jiru.
Muummee ministiraa kaleessa daawwii hojii isaanii Giinii Koonaakrii xumuranii Iikwaatooriyaal Giinii yammuu ga'an Pireezedaantiin biyyattii Tewoodoor Oobiyaang simannaa taasisaniifiru.
Preezdaantichi bara darbe Itiyoophiyaa daawwachuun isaanii ni yaadatama.
Daawwiin hojichaa hariiroo biyyoota lamaanii cimsuurratti kan xiyyeeffatedha.
Ministirri Muummee Dr.Abiyyi daawwannaa hojiitiif Iikwaatooriyaal Giinii jiru.
Iikwaatooriyaal Giinii wayita gahanitti pireezedaantiin biyyatti Tewoodor Obiyaangiin simatamaniiru.
Daawwannaan hojii kun hariiroo biyyoota lameenii cimsurraatti kan xiyyeeffatu taha jedhameera.
FBC irraa odeefanne.Itiyoophiyaa fi Giiniin waliigaltee adda addaa walii mallateessusaanii Ministirri Muummee Dr. Abiyyi Ahimad ibsan.
Wayita daawwaannaa hojiitiif Ripablika Giinii turan pireezedaant Alfaa Kondee waliin qonna,tuurizimii, albuudaa fi Inarjiiratti hariiroo cimaan waliin hojeechuuf waliigalteen rawwachuusaa dr. Abiyyi fuula feesbuukii isaaniratti bareessaniiru.
Ministirri Muummee Dr. Abiyyi Ahimad, bulchaa kutaa biyyaa Kaaduraa,Eel Rufaay fi daldalaa beekkamaa Naayijeeri'aa,Toonii Oloomolii waliin walarguun carraa invastimantii Itiyoophiyaan qabdurratti haala itti hirmaachuu danda'an iratti mari'achusaanii himaniiru.
Dhaabbileen siyaasaa Oromoo faayidaa uummata Oromoo mirkaneessuuf humna waliif ta'uu akka qaban hayyuun seeraa Dr.Henok Gabbisaa himan.
Mooraan qabsoo Oromoo tattamsa'ee turuun uummata Oromootti dhiibbaa fidee turuu ibsuun, jijjiirama dhufe ceesisuuf hoggantoonni siyaasaa Oromoo humna waliif ta'uu qabu jedhaniru.
Filannoon biyyattii akka milkaa'uuf uummanni,morkattoonni ,mootummaa fi boordiin filannoo miira itti gaafatamummaa qabuun hojjechuu akka qabanis hubachiisaniru.
Keessumaa Mootummaan waadaa galeef amanamaa ta'ee karaa dimookiraatawaa ta'een filannicha gaggeessuu, morkattoonni ammoo naamusa adeemsichi barbaadu eeganii qooda keessatti fudhachuu akka qaban dhaaman Dr. Heenok.
Filannoon barana kana gaggeeffamu egeree biyyattiif murteessaa akka ta'ee fi abdii guddaa fidee dhufas jedhaniru.
Lixa Oromiyaa fi Kibba Oromiyaa rakkoon nageenyaa jirus furmaata kan argatu marii qofaan ta'uu akka qabu dubbataniru.
Akaaluu Baqqalaatu gabaase.iidhaan qaqqabe yoo beekamuu baatellee Yoo xiqqaate buufataaleen loltoota Ameerika Iraaq keessatti argaman misaa'eelii kudhanii oliin haleelamuu Humni Ittisa Ameerikaa ibseera.
Miidiyaan Iraan akka himetti haleellan kun ajaja pireezdantii Doonaldi Tiraamp hogganaa waraanaa Iraan Qaasem Solemaanii ajjeesamuu isaaf deebii kennameedha.
Buufataleen Irbil fi Al Asaad keessaa yoo xiqqaate lama haleelamaniiru jedha Pentaagon.
Miidhaan akkamii akka qaqqabe ammatti ifa hin taane.
Eegumsi Warraaqsa Iraan ibsa miidiyaaa biyyatti IRNA irratti kenneen," Michuuwwan Ameerikaa, kan waraana shororkeessaa isheef buufata kennan hundaaf akeekkachiisaa jirra.
Lola Iraan irratti ka'uuf daangaan ka'uumsa ta'e kamuu xiyyeefannoo waraanaa keenya keessa ni gala," jedha.
BBCtu gabaase.
Cufamuu intarneetaa fi bilbilaa haalaan balaaleeffanna.
Dhaabbanni Liigii Mirgoota Namoomaa Gaanfa Afrikaa - HRLA jedhamu cuufamuu intarneetaafi neetworkii bilbilaa Lixa Oromiyaa cimsee akka balaaleeffatu beeksise.
Dhaabni teessoo isaa biyya Kaanaadaa godhate kun ibsa har'a (Kamisa) baaseen, Godinaaleen Lixaa fi Kibba Oromiyaa komaandi poostii mana mareen hin raggaanefi ifa hin taane jala jiru jechuun ibsa isaa jalqaba.
Gabaasa isaa kana keessattis cuufamuu intarneetaa kana gabaasa BBC Afaan Oromoo hojjeteefi odeeffannoo maddeen irraa argadheera jedhee midhaaseen , haga ammaa cufamuu intarneetaaf sababni mootummaarraas tahe, Itiyoo Telekoom irraa hin kennamne jedha.
Dabaluunis gabaasni kun, maddeen irraa argadheera akka jedhutti, sababiin intarneetni fi neetworkiin bilbilaa itti cufameef, waraanni lakkoofsa guddaa qabu gara Godinaalee Wallaggaa Afranitti erga bobbaafamee boodadha jedha.
Waraanni bobbaafaman kunneenis miseensota Poolisii Addaa Oromiyaa dhiyeenya kanatti eebbifaman tahus eera.
Kanaafis mootummaan biyyattii addaan cituu walqunnamtii kanneenif ibsa akka kennuufi waraana gaggeeffamaa jira jedhamu kana keessatti miidhaa namootarraa gahe akka ifa taasisu gaafateera dhaabni kun.
Gabaasa Ugguramuun intarneetii diinagdeefi mirga odeeffannoo akkamiin miidha? 
Poolisoonni Yugaandaa meessaa miidhaginaaf dibatamu akka biyyattii hin galle dorkame karaa seeraan alaa darbuuf yeroo yaaliin taasifamaa jiru bira ga'uun to'annaa jala oolcheera.
Meeshaan gogaan akka miidhagu taasisuuf dibatamu kun uffata daa'imaatti guutuun akka mucaatti dugdatti baattee dubartii dabarsuuf yaalaa jirtu tokko harkatti qabame.
Meeshaan kontorobaandii bifa â€˜daa'imaa' kun daangaa DR Koongoo irraan gala akka ture dubbata komishinarri gumuruukaa Yugaandaa fuula Tiwiitaraasaarratti.
Namoonni dabarsa seeraan alaa hojjattan muraasni hamma kana nu koflachiisuuf hin dhufan! jedhe Diiksan Kateeshumbaawa maxxansa isaa irratti.
Kosmootiksiin baay'inaan dhorkaman kana namoonni daddabasrsan kunneen imala tokkoon birrii 30 argachuun daangaarratti saanduqaan yookiin jooniyyaadhaan akka daddabarsan taasifamu jetti rippoortarrii BBC Yugaandaatti argamtu.
Yeroo baay'ees baala warqeedhaan maramanii daddabarfamu.Kosmootiksiin kunneenis meerkuriifi haayidirookuniin waan qabaniif gogaarratti dhiibbaa qabu jedhamuudhaan kan dhorkaman.
Fula BBC Afaan Oromoo kana banachuun oduu akka fedha keessaniin filadhaa:Akkuma bekkamuu Jilli hoggantoota KFO Pro.Mararaa Guddina, Jawar Mohammed, Baqqalee Garbaa jirraa jirtuu isiiniin jedhuu.
Saftii magaalaa Cirootti, Aladaa Magaalaa Harariitti Isniinaa Magaalaa Dirree DawaattiUmmataa isaani faana kan mari'ataan taha.
Kanaaf, hoggaantoota keeysaan faana mari'achuun qooda irraa fudhaadhaan afeerraa keenyaHora bula.
Qorattoonni Chaayinaa mala wayita hoo'a olaanaa haala xiyyaarotaa hordofu ifoomsan Teeknooloojii haaraan kun xiyyaaronni wayita hoo'a digrii seeliishiyeesii 800 hanga kuma 1 fi 300 keessa hojjetan rakkoo mudatu adda baasuu kan danda'u ta'uu beeksisaniiru.
Teeknooloojichi xiyyaaronni hoo'a fi qorra olaanaa keessa wayita socho'anitti haala waliigalaa isaanii to'achuu kan dandeessisudha.
Ariitii olaanaan wayita balali'anittis ho'a dandamatanii imaluu danda'umoo hin danda'an kan jedhu adda baasuun murteessuu dandeessisu.
Xiyyaarota hoo'a olaanaa dandamatanii imaluu danda'an hojjechuufis akka ka'umsaatti ni tajaajilaan abdiin irra kaa'ameera.
Hojii xiyyaaraa fooyyessuu, fee'isa xiqqaadhaa amma ulfaataatti akka baatan itti yaadamee hojjechuufis gumaacha ni qabaata jedhameera.
Rakkoon nageenyaa lixa Oromiyaatti mul'ataa jiru yeroo gabaabaatti waan karaa qabatuuf wanti nama yaaddessu hin jiru jedha Obbo Taayyee Danda'aa.
Jimaata darberraa eegalee godinaalee wallaggaa afrani keessatti tajaajilli interneetii fi bilbilaa adda cituufi rakkoo nageenyaa naannawa sanaa ilaalchisuun BBC waliin turtii kan taasisan, Paartii Badhaadhinaa damee Oromiyaatti hogganaan sabqunnamtii Obbo Taayyee danda'aa, mootummaan Olaantummaa seeraa kabachiisuuf dirqama qabu hojiitti hiikaa jira jedhan.
Lixi Oromiyaa sababa qaama hidhatee naannicha keessa socho'u kanaatiin, yeroo dheeraadhaaf dararaa dhala namaatiif hin malle keessa jiraachuu himu.
Ajjeefamuu, gubamuun, laastikiin itti cobsiifamuunii fi wanti dhagahuufu namatti ulfaatu cubbuutu bakka sanatti tolfamaa ture, jedhan.
Mootummaan sababa miidhama uummatarra gaheen komatamaa turuufi yeroo ammaas Lixa Oromiyaa naannoo qaamni hidhate socho'u jirutti hojiin olaantummaa seeraa mirkaneessuu bu'uura uummanni gaafateen hojjetama jira jedha .
Naannoo sanatti mootummaan maaf nageenya keenya nuuf kabachiisuu dadhabe yoo jedhame malee, tarkaanfiin uummata miidhu kan mootummaan fudhatu hin jiru .
Kan godhamus hin jiru .
Qaamni amma biyya bulchaa jiru kunis warra gaafa rakkootuu uummata kana wajjin dhaabbatee rakkoo isaas wajiin dhandhamaa ture malee akka warra fagoo taa'ee haasa'u kanaa miti , jedhan .
Marartee ummata sanaa nucaala namni qabaatu hin jiru kan jedhan Obbo Taayyeen, wanti akka mootummaan uummata keenya Wallaggaa miidhaa jira jedhame hafarfamu kijiba jedhan.
Qaama hidhatee nageenya uummataa jeequ kanarratti tarkaanfiin olaantummaa seeraa mirkaneessuu fudhatamaa turuufi kan miilanaas wanti adda godhu akka hin jirres eeran.
Tarkaanfiin olaantummaa seeraa mirkaneessuu yeroo dheeraa ture.
Har'a hin jalqabne .
Ammas sanumatu itti jira jedhan .
Hojii olaantummaa seeraa mirkaneessuu kuni jalqabarratti dirqama qaama nageenyaa naannoo Oromiyaa akka ta'ee fi federaallis qindoominaan hojjechaa jiraachuu himan .
Yeroo darbe jaarsummaan qaamni hidhatee bosona jiru kuni gara qabsoo nagaatti akka deebi'uuf yaalame sababa hin milkaa'in hafe yoo himanis, Jaarsonni achi dhaqanii ijibbaatanii deebi'an .
Wanti suni kan hin milkoofnef sababa lamaafi.Tokkoffaan ajandaan jarri bosona seenaniifuu ajandaa Oromootii miti .
Gaafa Oromoo cunqursaa jalaa mataa olqabatu shaffaxuun ajandaa Oromoo ta'uu waan hin dandeenyeef jechuudha .
Jarri waliin mari'atame suni ajandaa bocamee itti kenname ajandaa ormaa raawwachiisumalee abbbaa dhimmaa waan hin taaneef dubbii fixuu hin dandeeye .
Sababni inni lammaffaan warri bosona seene kuni yaada mo'ataa ofharkaa waan hin qabneef uummata shororkeessu , ajjeesuu malee yaada gabaatti dhiheessinee moo'uu hin dandeenyu jedhee warri yaadu karaa kana filachuu isaanitiini," jedhan .
Ajandaan qaamni hidhatee bosona jiru kuni qabatee socho'u ajandaa qaaman biraa ta'uu isaatiif mootummaan ragaa qabaachuus eeru Obbo Taayyeen .
Hojii Olaantummaa seeraa mirkaneessuu kanaaf haala siyaasa keessa turamerraa ka'uun sossobbii keessa yeroon kennameeti malee mootummaadhaaf waan kana karaatti galchuun waan dadhabamutti yaadamu akka hin taanes himan .
Mootummaan gaafa harka laaffisee mariidhaaf bakka kennu, akka waan mootummaan hin jirree ta'e .
Ji'a jaha keessatti mootummaan nikufa sadarkaa jedhutti yaaduu gahe .
Garuu dubbiinsaa dadhabbiirraa miti .
Mootummaan hin dadhaba wanti jedhu yaada dogogoraati , jedhan .
Uummanni naannoo Sanaa rakkoon kuni akka furamuuf gaafachaa fi tumsa kan jedhan Obbo Taayyee, ammas rakkoo kana hojii furuutu hojjetamaa jira jedhan .
Jimaata darberraa eegalee tajaajilli bilbilaa fi interneetii lixa Oromiyaatti adda cite garuu tarkaanfii fudhatamaa jiru waliin hidhata qabaachuu fi dhiisuu isaa odeefannoo akka hin qabnes himan .
Ajajaa zoonii Lixaa Jaal Marroo waliin mootummaan marii taasisuuf yaaleeraa? jennee kan gaafanneefis, mootummaan waraana Bosona jiru osoo hin taane shiftaa ta'uutti beeka jedhu .
Warri duraan waraana keenya jedhu(AB0)'n keenyaa miti jedhanii jiru .
ABO waliin haasofnee isaan akka waraana bosonaa hin qabneefii karaa nagaatiin qabsaa'an nutti himan .
Kanaa achitti shiftaa nama ajjeesutu jira malee qaamni waliin mari'atan hin jiru .
Shiftaa hunda waliinimmoo mari'atanii hin dandahamu loojikiin akkanaas hin jiru, jedhan .
Mootummaan erga lixa Oromiyaatti olaantummaan seeraa nimirkanaaha jechuu eegalee wagga tokko darbe kanatti uummanni naannoo sana jiraatu miidhaa hammaataa keessa jiraachuutu himama.
Mootummaan hojii nageenya uummataa tiksuu kana yeroo gabaabaatti xumura jedhu Oboo Taayyeen, "rakkoon kuni jalqaba babal'atee hanga Buraayyuutti gahee ture .
Propogaandaan lafa balleessee lafa hunda uwwisee ture .
Amma garuu waan hunduu bakkatti galaa deemee lafa xiqqootti dhufee jira.
kunis yeroo gabaabaa keessatti karaa qabata .
Wanti nama yaaddessu hin jiru , jedhan.
Rogeessiifi xiinxalaan siyaasaa yeroo Qeerroofi Qarreen Oromoo daandiitti bahuun harka qullaa raayyaa ittisa biyyaa dura dhaabbachuun mormii wal irraa hin cinnee gaggeessaa turanitti, sochii qabsoo socho'oosuun maqaansaa kan dhahamu, Obbo Jawaar Mohaammad .
Dhiheenya kana ammoo Paartii Kongiransii Federaalistii Oromoo (KFO)tti dabalamuun isaa partichi mirkanneesseera .
Erga Jawaar KFO'tti makamuun isaa barameen asiis, qaamoolee hedduun waa'ee Jawaar mata-duree dubbii taasisaniiru .
Haala siyaasaa biyyatti waliigalaafi makamuun Obbo Jawaar KFO waliin Siyaasa Oromoo keessatti maal akka akeekuu ilaalchisee, BBC Afaan Oromoo Obbo Jawaar Waliin gaaffiifi deebii taasisee akka itti aanu kanatti siniif qindeessineera .
Paartiilee Oromoo sadan (KFO, PBO fi ABO) waliin hojjachuuf waliigalteerra gahunsaanii ifa ta'eera .
Dhimmi irratti waliigalame maali?Kana qaamooleen dhimma kanarratti hojjataa jiran kan yeroo gabaabaa keessatti ibsan ta'a .
Garuu ani ammatti kanan jechuu danda'u, waan ummata Oromoo, Oromiyaafi Itoophiyaaf gaarii ta'eerratti hojjataa akka jiran amantaa gaariin qaba .
Hubannoosaas qaba .
Garuu gadi fageenya isaa ilaalchise warrumti dhimma kanarratti hojjataa jiran yeroo gabaabaa keessatti ibsa waan kennaniif kana caalaa jechu hin fedhu .
Egaan amma ce'umsa keessa kan jirru.Sirna abbaa irree kuffiisuuf falmii cimaatuu godhamaa jira .
Egaa falmii kana keessatti, hoggantoonni dhaabbilee siyaasaa kunneen gahee guddaadhaa kan xabataa turan .
Wayita ce'umsa waggaa tokkoofi wallakaa darbee kana keessas paartiilee mormitootaa kanneen dabalatee paartiin biyya bulchuus shoora xabataa turan .
Amma immoo qaama ce'umsa kanaa tahuun filannooni duraa gaggeeffamuuf deema .
Filannoon kun bifa nagaa qabuun, bifa iftoomina qabuun, bifa wal dorgommiin keessatti mul'atuun (competitive) ta'een gaggeeffamuun milkaa'ina filannoo kanaaf baayyee barbaachisaadha .
Kanaaf ammoo paartileen qoqophaa'uun barbaachisaadha .
Haa ta'u malee, hanqinoonni kan akka paartileen mormiitootaafi paartiin biyya bulchu walitti dhiyaatanii waliin mariii taasisuu hin turre .
Wal hubannaa dhabuun ammoo rakkoo tokko tokko uumuu danda'a .
Sana hambiisuuf ammoo yaaliin hanga tokko taasifamaa jira .
Fakkeenyaaf, sadarkaa Oromiyaatti hoggantoonni paartii biyya bulchuufi paartiilee mormitootaa Gaaddisa Oggansa Oromoo jedhamu dhaabuun ji'a jahaa ol mari'ataa turan .
Ammas yeroo yeroon wal arganiiti kan mari'ataa jiran .
Kana jechuun ammo filannoon kun akka mirkaa'inaan gaggeeffamuuf, nageenyi akka hinboroofneef bu'aa olaanaa qabaata .
Kana malees paartliilee akkaattaa walitti dhiyaataniin tumsa walii uumuun, milkaa'ina filannootiif haala barbaachisaa biraati .
Kunis nageenya mirkanneessuu bira darbee dorgomaa cimaa ta'anii bahanii filannoo keessatti ummanni filatu filmaata dhugaa qabaatee akka filatuuf waan gargaaruuf, paartilee Oromoo qofaa osoo hin taanee biyya kana keessatti paartileen jiran walitti dhiyaatanii hojjachuun barbaachisaadha.
Faayidaa guddaas qaba jedheen amana.Hoggannoonni kunneenis kana hojjachuusaanitiif galata guddaa qabu.
Ajajaan duraanii WBO zoonii Lixaa Laggasaa Wagii waggoota 11 dura Adoolessa bara 2008 duula waraanni mootummaa taasise hordofuun harka qonnaan bulaa tokkootti ajjeefame, akka ragaaleen miidiyaa mootummaa himutti.
Tibbana immoo dhimmi Ministirri Muummee Itoophiyaa lubbuu isaa oolchuuf yaalii taasisanii akka turan dubbataniin ijoo dubbii ta'eera.
Laggasaan bara 2004 kora sabaa ABO kan sadaffaa irratti miseensa Gumii Sabaa ta'ee akka filame qondaaltonni dhaabichaa BBC'tti himaniiru.
Yeroo ammaa maatiin isaa qabsoof jecha dhiisee deeme biyya Awuroppaa tokko keessa akka jiran BBC'n odeeffateera.
Garuu, waa'ee Laggasaa Wagii maal beekna?
Seenaa isaa dhaaba ABO, qondaaltota dhaabichaa, akkasumas namoota dhihootti isa beekan irraa walitti fiduun isiniif qopheessineerra.
Bakki dhaloota Laggasaa Wagii bakka ajajaa waraanaa tahe itti hojjetaa turerraa fagoodha.
Akka odeeffannoo dhaaba ABO irraa argameen taanaan Laggasaan bara 1960 abbaa isaa Obbo Wagii Meettaafi harmee isaa Aadde Buzunash Ayyaanaa irraa dhalate.
Bakki dhalootaas Godina Shawaa Lixaa, Aanaa Shinoo ganda Kuyyuu Giccii jedhamtu keessatti.
Seenaan isaa akka eerutti barnoota sadarkaa duraa naannoo bakka dhalateetti baratus kutaa 10 -11 garuu magaalaa Finfinneetti barate.
Ta'us, sababa ifatti hin ibsamneen, barnoota kutaa 11'tti addaan kutuun walakkeessa bara 1975 keessa barnoota makaanikummaa barachuun hojii hojjechuu eegale.
Boodarras gara magaalaa Dirree Dhawaa imaluun waggoota muraasaaf hojii daldalaa irratti bobba'un jiraachaa ture.
Obbo Laggasaan Bara 1987 Aadde Wayinisheet Getaahun jedhamtu waliin bultii ijaarratee ijoollee durbaa sadii godhachuu isaa seenaan isaa hima.
Egaa ergasii bara 1990 keessa maatii dhiisee qabsoo waraanaa Lixa Oromiyaa ABO jalatti gaggeeffamutti makame.
Bara kana irraa eegales miseensummaa, dabballee dhaabaa, qondaala waraanaa akkasumas ajajaa waraanaa hanga ta'utti gaheera.
Yeroo mootummaan Dargii kufu Laggasaa Wagiin dabballee dhaaba ABO ture.
Boodarra ABO'n chaartarii yeroo seenu Aanaa Qaaqee bulchaa ture jechuun seenaan isaa dhaabicharraa arganne ibsa.
Erga ABO'n chaartara keessaa bahee booda garuu Laggasaan dur daldalaan jiraachaa ture qabsoo waraanaa seenuu seenaan isaa ni hima.
Falmaa diinaa wajjin godhamuu hanga walakkeessa bara 1993 itti fufuun of ijaaruuf humna daangaa Sudaanii fi Itophiyatti bahee waliin ture, jedha seenaan isaa.
Yeroo inni karaa Lixaa ture ani karaa Baha gama Harargeetin ture.
Seenaadhaan jaallan kiyyarraan beeka, jedhu miseensi Gumii Sabaa ABO Obbo Mikaa'el Booran.
Boodarra bara 1994 humna ABO ijaaramee qabsoof Lixa Oromiyaatti deebi'ee keessaa tokko Laggasaa ture.
Senaan isaa akka himutti walitti bu'insa darbee darbees wal waraansa waraana mootummaa gidduutti gama Lixa biyyattii gaggeeffame keessatti maqaan isaa irra - deddeebbiin ni ka'a.
Bara 1998 keessa miseensota ABO leenjii addaaf biyya ollaatti ergaman keessaa ture, kan jedhame Laggasaan yeroo kana gaheen inni waraana keesatti qabu guddataa dhufuutu himama.
Bara 1998/99 'itti aanaa moonaa leenjii WBO waliigala tahe' kan hojjetaa ture Laggasaan bara 2000 irraa kaase leenjii erga fudhatee booda ajajaa WBO Zoonii Lixaa jalatti ajajaa damee bobbaafi qunnamtii ta'uutu himama.
Boodarra, guyyaa ajajaan WBO Zoonii Lixaa Irreessaa Caalaa erga ajjeefame booda bakka isaa bu'un ajajaa ta'un hanga ajjeefamuutti hojjetaa turuu seenaan isaanii eera.
Yeroo Irreessaa Caalaan ajjeefame garuu hin ibsamne.
Miseensi Gumii Shanee ABO Obbo Mikaa'el Booran akka jedhanitti Lola Itoophiyaafi Ertiraa booda bara 2002 irraa kaase hanga bara 2008'tti isumatu gaafatamaa ture, jechuun himu.
Ajajaan waraanaa Laggasaa Wagii duula waraanni mootummaa taasiseen Adoolessa bara 2008 harka qonnaan bulaatti akka ajjeefame dokimantariin miidiyaan biyyaalessaa biyyattii yeroos hojjete agarsiisa.
Wanti dokimantarii keessa tureefi akkaataan ajjeechaa nuti miseensota achi turanirraa walitti qabne tokkodha jechuun qondaalli ABO Obbo Mikaa'el BBC'tti himaniiru.
Laggasaan lola garaa garaa booda qofaa isaa hafee dhukkubsate mana namaa seenee , kan jedhan Obbo Mikaa'el, isa dokimantarii irratti ummata ijibbaateen ajjeefame jedhamu garuu hin fudhatani.
Durumaa akka loltoota kaanirraa adda bahu kan isa taasisees lola yeroo adda addaa irratti taasifameeni.
Ibsa dhaabi ABO Jimaata dheengaddaa baasen erga Obbo Daawud Ibsaa odeeffannoo MM Abiy Ahimad (yeroos hojjetaa dhaabbata 'INSA') irraa argatan Laggasaa bira gahuu isaanii himanis inni murtii biraa fudhate.
Loltoota ajaja isaa jala jiran kan bakkoota adda addaatti bobbaasee jiru marfama diinaa keessatti, naannichas diinaaf dhiisee bakka sana kan gadi hin lakkisne tahuu isaa beeksisuudhaan murtii fudhate, jedha ibsichi.
Kana booda osoo hin turin Laggasaa Wagiin ajjeefame.aggasaa Wagiin keessumaa dhaloota ammaa biratti haalaan ni beekama.
Keessumaa namoonni seenaa isaa beekna jedhan waraanaan akka cimaa ta'e dubbatu.
Jaal Laggasaa Wagiin nama waraanaa cimaa ture.
Nama lolee loolchisu ture,jedhu Obbo Mikaa'el Booran.
Jaallan isaafi ummata isaa biratti qofa osoo hin taane diina birattillee guddoo beekame rakkina guddaa diinatti uumaa kan ture.
Rakkoo nageenyaa Lixa Oromiyaatti mudateen ji'oota muraasa darbe kanatti lubbuun poolisoota Oromiyaa 12 kan darbe yoo tau poolisoonni 77 madaa'aniiru.
Kamna malees, lubbuun misensota hawaasaa 29 yoo darbu, kanneen 22 ta'an ammoo madaa'uu isaanii Komishinarri Poolisii Oromiyaa Alamaayehuu Ijjiguu himan.
Akka Komishinarichaatti, seeraa maleessummaa tureenis waajjiraaleen poolisii cabsuun kilaashiin 2,070 kan saamame yoo ta'u, maallaqni baankiifi waajjiraalee mootummaa irraa birriin miiliyoonni sadii saaamameera.
Lixa Oromiyaatti gareen shanee jedhamuun beekamu caasaalee mootummaa diiguun caasaa ofiitiin bakka buusuun akka eegalames ibsan.
Mootummaan obsa daangaa darbe agarsiiseen wareegama guddaa kanfalaniiru.
Uummannis bir'annaa keessa galuun hojii misoomaa irraa akka gufatu ta'eera.
Iddoowwan akka Baalee, Arsii, Amboo, Giinciifi kanneen birootti garuu uummanni qaamolee kanneen diduun nageenyasaa eegachuuf tumsi taasisaa jiru kan dinqisiifatamuudha jedhaniiru komishinarichi.
Ammaan booda garuu Poolisiin Oromiyaa nageenya uummataa tiksuuf araarama tokko malee tarkaanfii sirreefamaa fudhata, kan jedhan Komishinar Alamayehuun, haalli baruufi barsiisuu, sochiin daldalaafi akkasumas hariiroon godinaaleen Qellem Wallaggaafi Wallagga Lixaa giddu galeessa biyyaa waliin jiru sadarkaa adda cituurra gahaa jira jedhan.
Polisoonni oromiyaa Qellam Wallaggaa, Wallagga Lixaa, Barbaree, Gujiifi kuyyuutti wareegaman qaama shanee ABOtiin akka ta'e ragaa qabatamaa qabna, jedhan Komishinarichi.
Humnoonni 'Abbaa Torbee' nama ajjeessaniifi ajjeesisaa turan tohatamaa jiru kan jedhan Komishinarichi, caasefamaafi qaama ergama kenneefis poolisiin qoratee yeroo dhihootti hawaasaf kan ibsamu ta'ulleen himaniiru.
Humni saamichaafi caasaa mootummaa diigaa jiru guutumatti ergamaa ABO shaneeti, kan jedhan, komishinich, hawaasni Naannoo Oromiyaa jijiiramni kun akka hin gufanneef tumsa taasisee qaamoota nageenya booreessan saaxiluun seeraan gaafatamoo akka tahan gochuu qabas jedhan.
Yunvarsiitiwwan keessatti yaalii jeequmsa kaasuuf tahe toohatamee baruufi barsiisuun itti fufeera.
Caasaa poolisiitiif sochii seera malessummaa kamuu akka dhaabsisuuf tarkaanfii seeraa akka eegsisuuf qajeelfamni kennamerra jedhan Komishinar Alamaayoon.
Gama loltoota ABO Ardaayitaa jiran ilaaluun, rakkoon tokkoyyuu leenjii isaanii waliin walqabatee hin jiru.
Loltoota isaanii 746 Kolleejjii Leenji Poolisii Oromiyaa Adaamaa jirutti leenjii fudhachaa jiru.
Loltoonni kunneen wayita leenjii xumuran poolisii Oromiyaa tahanii tajaajilu.
Loltoonni ABO hidhanoodhaan jiran koreen hundaa'e mariisisamee akka leenjii galaniif yaaliin taasifamu itti fufeeras jedhan.
Ta'us hojiin kun caasaa mootummaa aarsaa kaffalchiisaa jira.
Waraana mootummaatu nu tuqee ofirraa qolachuuf tarkaanfii fudhanneedha jechuun himanni ABOn dhiheessu dhugaarraa kan fagaatedha.
Waliigalteen mootummaafi ABO gidduutti waliigalameefi qabatamaan mul'achaa jiru garaagarummaa bal'aa qaba.
Poolisoota Oromiyaa Fulbaanaa asitti wareegaman keessaa 3 ajajoota poolisiiti.
Lama Qellam Wallaggaa tokko ammoo Kuyyuutti.
Komishinar Alamaayehu ibsa haala nageenya Lixa Oromiyaa ilaalchisee BBCf yeroo darbe kennaniin qaamota hidhatani yakka raawwatan adda baasuun seeratti dhiyeessuuf ABOn hidhattotasaa leenjiif akka galan taasisuun qaawwa jiru duuchuuf nu gargaara jedhanii turan.
Humni ABO hidhate bakka inni jiru ni beekama kan jedhan Komishinar Alamaayehu, Humna kana dafanii mooraa galchuun warri naannoo keenya keessatti tasgabbii hin barbaanne, maqaa isaaniitiin achi kessatti balaa adda addaa uumaniif balballi banaa ta'a jechuudha.
Kanaaf, hidhattoota bakka tokkotti galchuun balbala sana hunda cufa.
Kuni qaama ABO mitii waan ta'eef mootummaanis ol-aantummaa seeraa kabachiisuuf qaama sana irratti tarkaanfii fudhata, jedhan.
Lakkoofsi namoota maqaa garee "Abbaa Torbee" jedhamuun dhuksaan nama ajjeesaniifi ajjeesisuun shakkaman to'annaa jala oolan 15 akka ga'uu miidiyaaleen biyya keessaa gabaasaa jiru.
Biiroo Dhimmoota Komunikeeshinii Mootummaa Naannoo Oromiyaa waabeffachuun miidiyaaleen akka gabaasanitti shakkamtoonni jedhaman kun naannoo Oromiyaa bakka gara garaa keessa dhoksaadhaan socho'uudhaan namoota ajjeesuufi ajjeesisuudhaan warri shakkaman hordoffii Tajaajila Odeeffannoofi Tikaa Biyyaalessaa taasiseen humna nageenyaan to'atamaa jiru.
Shakkamtoonni jedhaman kunneen maqaa "Abbaa Torbee" jedhuun gurmaa'anii namoota nagaa, aanga'oota mootummaafi humnoota nageenyaa ajjeesuufi ajjeesisuudhaan shakkamuun to'ataman.
Namoota shakkiin to'annaa jala oolan jedhaman keessaa Gaaddisaa Nagaasaa Caalaa, Margaa Tafarraa Bulchuufi Annisaa Getaachoo keessatti kan argaman yommuu ta'u ajjeechaa Dambi Doolloo, Naqamteefi Kaabaa Shawaatti raawwatame qindeessaa turan jedhaman.
Shakkamtoonni kun shuguxii, boombiifi meeshaaleen waraanaa gara garaa waliin to'annaa jala akka oolan ragaan Tajaajila Odeeffannoofi Tikaa Biyyaalessaa akka mul'isu biiroon kun beeksiseera.
Shakkamtoonni kunneen to'annaa jala kan oolan magaalaa Finfinneetti yommuu ta'u kan magaalattii keessa buufatanis aanga'oota mootummaa ol-aanoo, namoota beekamoofi rogeeyyii ajjeesuudhaaf akka ta'es bira ga'ameera.
Shakkamtoonni har'a to'annaa jala oolan kunis humnoota Lixa Oromiyaa keessa hidhannoon socho'an waliin walitti dhufeenya kallattii akka qabaata turan dhaga'meera Shakkamtoota hafan to'annaa jala oolchuun cimee kan itti fufeera jedhan.
Akka Komishinar Alamaayehuu jedhanitti rakkoon daangaa naannoo Somaalee waliin jiru fooyya'iinsa muliseera, Mooyyaaleetti ammoo raayyaan waraanaa gidduu seenuun tasgabbiin uumamaa jira.Kan Beenishaanguliin walqabateen rakkoo mudate poolisiin Oromiyaa akka hin qaqaabneef goch daandii cufuu taasifamaa turuu eeran Komishinar Alamaayehu.odina Wallagga Lixaa Magaalaa Mandiitti kan argamu buufata waraanaa Raayyaa Ittisa Biyyaa irratti bombii darbatamen lubbuun namaa darbe.Bombiin kaleessa ganama darbatamen namni tokko lubbuun akka darbe akkasumas namoonni madaa'an akka jiran Itti - gaafatamaan Waajjira Bulchinsaafi Nageenya Magaalaa Mandii Obbo Alamuu Guddinaa BBC'tti himaniiru.Akka Obbo Alamuun jedhanitti boombiin kan dho'e A.L.I Kibxata Fulbaana 06 bara 2012 ganama naannoo sa'aatii 4:00 - 4:30 gidduu tilmaamamutti.Ajjeechaan torban darbe Sambataafi Dilbata, Gidaamiifi Gullisootti, dhaqqabe dabalatee rakkoon nageenyaa lubbuu galaafate gama Lixa Oromiyaa yoo dhaqqabu guyyoota muraasa keessatti kun yeroo sadaffaafi.Daarektarri Medikaalaa Hospitaala Magaalaa Mandii Dr Addaam Oljirraa ''Namoonni 3 jalqaba dhufani.Itti aansee immoo kan achumatti lubbuun isaa darbe tokkos dhufeera,'' jedhan.''Madaan namoota jiranii madaa xixiqqaadha.Itti faca'aa boombii fakkaata.Kan isa du'e sanaas kanuma boombii fakkaata,'' kan jedhan Dr Addaam kan madaa'an yaalamanii deebi'u himan.Dhoo'insa boombii erga yeroo dhihooti yeroo lammaffaaf magaalaa Mandiitti dhaqqaben kan shakkame ni jiraa jennee isa gaafanneef Obbo Alamuun ''hin baramne, qorachaa jirra,'' jedhaniiru.Kaampiin kuni kan raayyaa Ittisa biyyaa akka ta'e kan himan Obbo Alamuun qorannoon akka itti fufee himaniiru.'Darbe darbe hin darbatama' kan jedhan Obbo Alamuun bara darbellee magaalaa Mandii keessa 'qaama nagaa hin barbaanne' jedhaniin bombiin darbatamuu isaa dubbatu.Bombii yeroos darbatameen 'namoonni 7 madaa'uu' isaanii himu.Isa tibbanaan kan madaa'an garuu baruuf qulqulleeffachuun barbaachisaadha jedhu.Jiraataan magaalaa Mandii yeroo boombiin dhuka'e dhagaheera jedhan tokko bakki bombiin itti dhuka'e magaalaa Mandii tulluurra kan jiruufi bara dargii eegalee buufata waraanaati jedha.Bakka buufata waraanaa waajjiraaleen mootummaatu itti dhiyeenyaan argama.Namoonni rakkoo nageenyaan walqabateen to'annoo seeraa jala oolanii keessatti argamu jedhan.''Namoonni miidhaman namoota to'annaa seeraatif gaaffii garaagaraatif yeroo sana turanidha,'' jechuun kan mirkaneessan immoo Hogganaa Kominikeeshinii Magaalaa Mandii Obbo Asfaaw Qalbeessaadha.Haaluma wal fakkaatuun Godina Saba Oromoo Naannoo Amaaraa magaalaa Baateetti Samabata darbe boombiin kaampii humna addaa naannichaa magaalaatti keessa jiru irratti darbatamee ture.Gocha kana haaloo bahuuf jecha Wiixata darbe humni addaa naannichaa jiraattota magaalaa Baatee irratti reebicha raawwachuu hogganaan waajjira bulchiinsaa fi nageenyaa aanaa Baatee Obbo Huseen Ahimad BBC'tti himaniiru.Qaamni boombii sana darbate eenyu akka ta'e wanti beekamu hin jiru kan jedhan Obbo Huseen jiraataan magaalaa osoo adda hin baafamiin jumlaan reebamuu himu."Kallattii hundaan magaalaa keessas faca'anii reebani.Sadafii qawween, shimalaan nama reebaa turan.Uummata baay'eetu rukutame, nama arganii bira darbanhin qabani," jedhan.Rakkoo nageenyaa kanaan dura godinicha keessatti uumamerraa kan ka'e hawaasaa fi humna addaa kana gidduu wal amantaan hin turre kan jedhan Obbo Huseen, sababa reebicha kanaan magaalatti keessa haalli gaariin akka hin jirres dubbataniiru."Uummata waliin durumaa ija jalaan wal ilaalaa turan, uummanni nurraa kaasaa jedhee gaafataa ture," jedhan.Humni addaa kun erga magaalaa Baatee qubatee baatii jaha guuteera.Bombii Sambata darbatame kanaan poolisii irras ta'e qabeenyarra miidhaan gahe hin jiru.Godina Wallagga Lixaatti Kantiibaan Magaalaa Gullisoo Obbo Abbabaa Takkaaliny hidhattootaan mana isaanii keessatti ajjeefaman.Owwaalchii kantiibaa ji'oota muraasa darbanif magaalitti bulchaa turan guyyaa kaleessaa raawwateera.Obbo Abbabaan Dilbata galgala mana isaanii keessatti akka ajjeefaman Itti - gaafatamaan Waajjira Bulchinsaafi Nageenya Aanaa Gullisoo Obbo Tasfaa Likkaasaa BBC'tti himaniiru.''Adda isaaniirra rasaasa lamaan bitaafi mirgarra balbala isaanii irratti dhahani," jedhan."Kan inni du'e achumatti.Ergasiimmoo mana lixanii laapitoppiifi barreeffama maqaa gaggeessitootaa qabuufi walgahiif qopheesse fuudhanii bahan,'' jechun himan.Lakkoofsi namoota ajjeechaa kanaan shakkaman gara jaha akka tilmaamamu maatiin qaamolee nageenyaa ajjeechaa kana qorataniif himaniiru.Ajjeechaan kuni erga raawwate as 'namni to'atame hin jiru' kan jedhan Obbo Tasfaan qorannoon itti fufuu himu.Gaafa Sambataa galgalallee Godina Qeellam Wallaggaa Magaalaa Gidaamii keessatti boombiin humnoota nageenyaa irratti erga darbatameen booda namoonni lama ajjeefamanii turan.Ajjeechaa irra deddeebbiin gama Lixa Oromiyaatti raawwatun sodaa keessa seenuun hojjettonni mootummaa, daldaltonniifi qonnaan bultoonni gara giddugaleessa Oromiyaa akka baqataa jiran dhihoo BBC'tti himaniiru.anni kantiibaa Obbo Abbabaa Takkaaliny qarqara magaalaa Gullisoo gara Ayiraa deemsisurradha.Bakka kanas qondaaltonni mootummaa olaanoo magaalichaa hedduun ni jiraatu.Akka haadha warraa isaanii irraa qondaaltonni odeeffatan himanitti namoonni ajjeechaa kana raawwatan uffata siviilii (kan waraanaa kan hin taane) uffataniiru.Ajjeechaa booda marii hawaasa waliin taasifamen nama shakkinu dhabne kan jedhan Obbo Tasfaan hawaasni akkasumas hojjettoonni mootummaa rifatuu keessa jiraachuu himu.''Ajjeechaa booda hojjettonni baay'ee rifatanii jiru.Ajjeechaan kuni nurras hin gaha sodaa jedhu qabu.Sababa kanaaf hojjettonni magaalaa kaleessa hojii hin seenne,'' jedhan.Erga magaalaa bulchuu eegalanii naannoo ji'a jaha hin caalani kan jedhan Obbo Tasfaan isa dura itti gaafatamaa BLTO Aanaa Gullisoo turan jedhan.Dhaloonni isaanii aanaadhuma bulchan kana, bakka Jaarso Birbir jedhamudha jedhan.deeffannoo dabalataa qorattoonni maatiifi hawaasa biraa argataniin namoonni ajjeechaan shakkaman manaa bahanii daggala manaa gadi jiru seenuun gara ganda Kurfeessaa jedhamutti baqatuu isaanitu himame.Kunis ta'u waraana kana dura ABO jala sosso'aa ture ajjeechaa kanaaf akka shakkan qondaalli nageenyaa kun BBC'tti himaniiru.''Isaanuma jennee kan nutti shakkinu,'' jechuun kan himan Obbo Tasfaan ''Adda Bilisummaarraa kan adda bahanii kan ofii isaanii socho'aa jiran daggala keessa baay'eedha,'' jedhan.Waggaa darbe magaalaadhuma Gullisoo keessa baankiin Daldala Itoophiyaa, Kan Hojii Gamtaa fi Baankiin Awaash hidhattootaan saamamanii turan.Mootummaan hidhattoota ABO jala turanin saamaman jedhee ture.Abbaa ijoollee lamaa kan ta'an Obbo Abbabeen Dilbata galgala mana keessa televijinii ilaalaa laapitoppii isaanii irratti barreessaa akka turan himu qondaalli dubbisne.Galgala ''sa'aatii 4 ta'uuf 10 hir'uutti manaa isa waamani.Jalqaba mucaan isaa waggaa 10 hin guunne manaa baanaan, isa ol deebisani abbaa waamnaan gadi bahe rasaasa lamaan rukutani,'' jedhan Obbo Tasfaan.Ajjechaan akkanaa gama Lixa Oromiyaa keessumaa yeroo MM aangootti dhufuuf jedhan eegalee itti fufeera.Kana dura qondaalli nageenyaafi kan dhaaba ODP Godina Qeellam Wallaggaa ajjeefamaniiru.Ji'oota muraasa dura immoo kantiibaan magaalaa Dambi Dolloo shugguxiidhaan rukutamanii lubbuun hafaniiru.Gama kaaniin immoo kantiibaan magaalaa Naqamtee dhimma rakkoo nageenyaan wal qabatee komaand Postiidhaan hidhaa seenuun isaanii ni yaadatama.Rakkoo nageenyaa gama Lixa Oromiyaa jiru hiikuuf mootummaan waraana kan bobbaase yoo ta'u turtii keessa garuu ajjeechaan itti fufeera.Ajjeechaa kanaaf hawaasni waraana duraanii ABO bosonatti hafe dabalatee kan mootummaallee ni qeeqa.Guyyaa kaleessaa [Sambata] galgala keessaa naannoo sa'aatii tokkoo fi walakkaa Godina Qeellam Wallaggaa magaalaa Gidaamii keessatti namoonni lama rasaasaan ajjeefamuu jiraattonni BBC'tti himan."Magaala keessa dhukaasatu ture, kana gidduutti kan isaan ajjeefaman.Qaama ajjeese ammoo adda baafachuu hin dandeenye," jedhan jiraataan magaalatti nageenya isaaniif sodaatanii maqaan isaanii akka hin eeramne gaafatan.Namoonni ajjeefaman tokko jiraataa magaalaa Gidaamii ganda 01 kan ta'an Obbo Nagaash Fufaa kan jedhaman yoo ta'u kan lammataa "baadiyyaa Qeellam irraa dhufan, eenyummaa isaani hin beekne," jedhu jiraataan kun.Namoonni ajjeefaman lamaan Nagaash Fufaa fi Yaa'iqoob Tolaa akka jedhaman bulchaan Aanaa Gidaamii Obbo Dassaalenyi Tujubaa BBC'f mirkaneessanii jiru."Naannoo mana Obbo Nagash Fufaatti galgala poolisii humna addaa fi raayyaa ittisa biyyaa hojii paatroolii irra turan irratti boombiin dhukaafame, qawweenis itti dhuka'e," jedhu Obbo Dassaalenyi.Qaamni boombii darbates ta'e dhukaasa bane eenyu akka ta'e hin beeknu, kan irratti darbatamee fi itti dhukaafame garuu qaama mootummaatti jedhan.Namoonni ajjeefaman rasaasa eenyuun akka du'an wanti beekame hin jiru jedhan."Yeroo dhukaasni jiru rasaasni ebelu ebelu jettee hin filattu, kan qaamni mootummaa ofirraa ittisuuf dhukaaseenis ta'uu mala, kan jara jalqaba dhukaasa baneenis ta'uu mala" jedhan.Koreen waajjira poolisii irraa dhaabbate akka namoonni kun itti ajjeefaman qulqulleessaa jiraachuus himaniiru.Rakkoo nageenyaa naannoo sana jiru irraa kan ka'e namni sodaatee sa'aatii tokko osoo hin guutiin waan manatti galuuf maaltu akka uumame baruu hin dandeenye jedhan jiraataan dubbifne.Jiraataan magaalaas ta'e baadiyyaa yaaddoo guddaa keessa jira, daldalaan magaalattii keessaa baqataa jira, qotee bulaan ammoo baadiyyaa irraa magaalaatti baqataa jira jedhu.Ganama reeffi isaanii kan argame Obbo Nagaash daldalaa beekamaa akka ta'aniifi magaalaa Finfinneetti mana ijaarrataa akka turan jiraataan kun BBC'tti himaniiru."Mana amantaa keessattis tajaajiladha, nama nagaa siyaasa keessaa qooda tokko hin qabnedha," jedhu.Aanaan Gidaamii aanaalee Godina Qeellam Wallaggaa loltoonni duraanii Adda Bilisummaa Oromoo waamicha araaraa didanii bosonatti hafan keessa socho'an keessaa tokko.Wayita ammaa mootummaan humna waraanaa bobbaasee loltoota kana dhabamsiisuuf yaalii gochaa kan jiru yoo ta'u, loltoota mootummaa hojii kanaaf achitti ramadaman irratti komiin yoo ka'u ni dhagaahama.Gama kaaniin loltoota duraanii ABO bosonatti hafan irrattis komiin ni dhagaa'ama.Uummatni naannicha nagaa dheeboteera kan jedhan jiraataan BBC'n dubbise kun, "nagaan gidduu qaama hidhate kana lamaaniitti hin bu'u taanaan uummati gara itti goru dhabeera," jedhan.Wayita ammaa magaalaa Gidaamii keessa kan socho'aa jiru qaama nageenyaati kan jedhan jiraataan kun, "karaa nagaa furuudhaaf hin yaalamu yoo ta'e, haala biraatiin wanti furamu waan jiru hin fakkaatu," jedhan.Jiraataa magaalaa Gidaamii kan ta'anii fi wayita ammaa sodaa nageenyaaf Finfinneetti baqatanii kan jiran qotee bulaan maqaan isaanii akka hin dhahamne gaafatan biraan "yeroon uummanni keenya cunqursaa guddaa keessa jiru amma," jedhan."Meeshaan inni tokko guyyaa ajjeesa, inni kan biraan ammoo halkan ajjeesa, uummatni keenya kana jidduutti dararamaa jira," jedhan.Godinaaleen lixa Oromiyaa omisha bunaan beekama kan jedhan namni kun "qotee bulaan laga bunaa lixee aramachaa hin jiru, midhaan qotee jiraachuus hin dandeenye," jedhu.Kanaaf jecha baay'inaan gara magaalaatti godaanaa jira jedhu."Waan amma harkaa qabu yoo fixate bara itti aanu carraan motummaarraa deeggarsa nyaataa eeguu bal'aadha," jedhan.Daldalaanis Finfinnee dhufee achi deebi'ee daldaluu waan hin dandeenyeef magaalattii dhiisee baqateera jedhan."Namnumti kaleessa ajjeefaman kun mataan isaanii Finfinneetti galuuf mana ijaarrataa turani," jedhu.Daldalaan liqaa baankiirraa liqeeffatee ittiin hojjetaa ture daldalee deebisuu waan hin dandeenyeef rakkoo dabalataaf saaxilamaa jiraachuus himu.Namni hojjetaa hin jiru, ijoollees barsiifataa hin jiru egereen keenya dukkana ta'ee nutti mul'ata jedhu jiraataan kun.Uummanni aanaalee godina Qeellam Wallaggaa fi lixa Wallaggaa hedduun rakkoo guddaa keessa jiru, garuu ammoo rakkoo isaaniillee gadi bahanii dubbatachuu hin dandeenye jedhu jiraataan kun."Qaama tokkotti iyyachuu hin dandeenye, qaama lamaan jiru keessaa inni tokko barcuma qaba, inni tokko barcuma hin qabu, inni barcuma qabus ni ajjeesa, inni barcuma hin qabnes ajjeesaa jira sababa ta'eef qaama itti iyyannu wallaallee jirra," jedhan."Yoo namni tokko mootummaatti siqee dubbate, warra bosona jirantu irratti tarkaanfii fudhata, yoo warra ABO'n bakka bu'a jedhutti siqee dubbate mootummaatu tarkaanfii irratti fudhata.""Uummati kana keessatti abjuu keessa jira, waan qabatu dhabee akka nama bishaan nyaatee ta'ee jira," jedhu jiraataan kun."Kana gidduutti namni carraa hidhamuullee hin argatu, harka saddeettama carraa ajjeefamuutu isa eeggata," jedhan."Inni guyyaa dhaqus manaa gadi fuudhee ajjeessaa, inni halkan dhaqus manaa gadi fuudhee ajjeesa.Uummanni daabboo gararraa fi gajjallaan ibiddi itti boba'u ta'e, karaa lachu gubate jechuudha," jedhu.Warroota kana lamaan humni ittisu ykn dhiibbaa irratti godhu addunyaan yoo jiraate malee bakka qaamni lamaan jiranitti uummanni gadi bahee rakkina isaa dubbatachuu hin danda'u jedhu.Mootummaan addunyaa ykn qaamni biraa yoo furmaata nuu barbaade malee "warra kana lamaan irraa furmaata arganna abdii jedhu hin qabnu" jedhu.Ofii isaanii maatii miseensa sagal qabu akka bulchan kan himan namni kun, hojii qonnaa isaanii dhiisanii Finfinneetti baqatani."Bara dhufu mootummaan deeggarsa nyaataa nutti fe'uun isaa waan oolu miti" jedhan."Duraanis jijjiiramni amma dhufe kun akka dhugoomu takka qe'eerraa baqataa, takka deebi'aa jiraachaa turre, erga jijjiiramichi dhufee booda hafuura baafanne gaafa jennu ammoo ittuu itti caale" jedhu jiraataan kun."Keessuma erga mootummaan aanga'oota aanaalee Godina Qeellam Wallaggaa fi Wallagga Lixaa duraan turan hojiirraa ari'ee, namoota bakka adda addaa irraa coree ramadeen booda duutis, godaansis uummata keenyatti hammaate," jedhu.Bulchaan aanaa Gidaamii Obbo Dassaalenyi Tujubaa rakkoo jiraattonni himatan hin haalle.Erga ji'oota jaha as garuu jijjiiramni jira jedhu."Uummata mariisifnee, waliin dubbannee haa xinnatus guddatus jijjiiramni jira.Nagaa fi tasgabbiin fooyya'eera, dhibbaa dhibbatti furameera jechuun hin danda'amu" jedhu.Haa ta'u malee qaamni nageenyaa uummatarraan rakkoo gahaa jira kan jedhu sirrii miti jedhu."Eenyu nageenya jeeqaa akka jiru ifatti beekamadha" jedhan."Qaamni nageenyaa uummata tiksa malee uummata hin miidhu.Namni dhaaba fedhe deeggaruu, karaa nagaa siyaasa isaas gaggeeffachuu ni danda'a," jedhu."Hidhatanii socho'uun garuu seeraanis eeyyamamaa miti" jedhan.Mootummaan Naannoo Oromiyaa bara 2012 eegalame kana keessa guutummaatti hidhattoota naannoo Oromiyaa keessa socho'an nan dhabamsiisa jedhee ibsa kennuun isaa ni yaadatama.odina Wallaga Bahaa aanaa Saasiggaatti miseensotni Raayyaa Ittisa Biyyaa (RIB) nageenya kabachiisuuf bahan lama tahuun dubartii tokko gudeeduun himataman, hidhaan adabaman.Miseensotni RIB kunneen gaafa ALI Amajjii 17/2011 (torban sadiin dura) halkan keessaa sa'aatii jahatti mana dubartii miidhamtuu abbaa manaa qabdu deemuun, yakka gudeeddii irratti raawwachuu, Abbaan Alangaa Waajjira Haqaa aanaa Saassigaa obbo Shibbiruu Taaddasaa BBCtti himaniiru.Miseensotni raayyaa yakkicha raawwatan jedhaman Mahaammad Nuuruu fi Kaffaaloo Taklee miseensa RIB nageenya daangaa Oromiyaa fi Benishaangul kabachiisuuf bobba'aniiti.Naannittiin to'annoo komaandi postii ittisa biyyaa jala kan jirtu yoo tahu, imaanaa itti kenname dagachuun fedha foonii isaanii guuttachuuf bakka abbaan warraa jirutti dirqisiisanii gudeeduu himan.Miidhamtuun kun umuriin ishee waggaa 24-25 taha kan jedhe abbaan alangaa, haadha daa'ima tokkoo tahuus himaniiru.Loltootni kunneen jalqaba mana miidhamtoota kanneenii deemuun, 'namni hin beekamne mana kee bula' jechuun abbaa warraa dhiitanii gadi baasuun, haadhawarraa isaa immoo bakkee naannoodhuma manasheetti dabareedhaan gudeeduu ragaadhaanis mirkaneesineerra jedhan Obbo Shibbiruun.Yakki loltoota kanaan raawwatame, akkaataa danbii raayyaa ittisa biyyaattis dhaabbaticha waan bakka hin buuneef akkuma yakkamaa kaanii isaan irrattis ol'aantummaan seeeraa mirkanaa'uu qaba jechuun, hoggansi raayyaa ittisaa naannicha jiru shakkamtoota dabarsee nuuf kenne kan jedhan ammoo, Abbaa Adeemsa qorannoo Yakkaa fi murtii Haqaa kennisiisaa aanaa Saasiggaa Saajin Olaanaa Dimbaashaa Tarfaasaati.Shakkamtootni lamaan himata lamaan kan himataman yoo tahu inni jalqabaa Seera Ittisa Yakkaa 1996 keewwata 620/ 2D darbuun gareen gudeeddii raawwachuu yoo tahu, inni lammaffaan ammoo keewwata 604 fi 605 irra darbuun mana jireenyaa namaa sarbuu kan jedhudha jedhan Obbo Shibbiruun.Bu'uuruma kanaanis manni murtii aanaa Saassiggaa ragaa bitaa fi mirgaa erga ilaaleen booda himata 1ffaa jalatti shakkamtootni lamaan yakkamtoota tahanii waan argamaniif hidhaa cimaa waggaa 11'n akka adabaman murteesseera.Himata 2ffaa jalattis shakkamtootni hidhaa cimaa waggaa sadiin akka adabaman murtaa'uun walumaagala hidhaa cimaa waggaa 14'n adabeera.Yakkamtootni lamaan mana hidhaa Godina Wallagga Bahaa galaniiru.Saajin Dimbishaa Tarfaasaa hawwaasa naannichaa caalaa namoota hubannaa seeraa qabaniifi seera kabachiisuu qaban tahanii osoo jiranii imaanaa uummataa fi biyyaa dagachuun yakka hojjechuun isaanii yakkicha adda taasisa jedhan.Miidhamtuun kun mana yaalaatti yaalii kan argatteefi dhukkuboota daddarbaa irraa bilisa tahuu kan himan Obbo Shibbiruun osoo ijaan ilaaluu haadha warraa isaa lama tahanii gudeeduun isaanii miidhaa xiinsammuu abbaa warraas tahe maatii irrati qabaachu danda'as jedhan.Bakkeewwan garaagaraatti RIB Itoophiyaa yakka gudeeddii fi ajjeechaan yeroo garaagaraa ni komatama.Ajajaa Ittaanaa Walii Galaa Humna Waraanaa Itoophiyaa Janaraal Birhaanuu Julaa ''Ani as taa'ee uummanni Oromoo namni tokkoyyuu badiisaa malee akka rukutamu akka ajjeefamu, hin barbaadu.Warri ana jala jirummoo hordooffii kootiin hojjeta.Kanaaf namni kamuu yoo balleesse seeraan ni gaafanna jechuun BBCtti himaniiru.Muummee ministiraa Dooktar Abiy Ahimad daawwii isaanii Iikwaatooriyaal Giinii xumuruun gara Afrikaa Kibbaa imalan.Dooktar Abiy turmaata isaanii Iikwaatooriyaal Giinitiin mootummaa biyyattiirraa badhaasa niishaanii kabajaa argataniiru.Muummee ministiraa Dooktar Abiy Ahimadii fi Pireezedaantiin Iikwaatooriyaal Giinii Tewoodoor Obaamiyaang waliigaltee dameewwan misooma aadaa fi tuuriizimii walii mallatteessaniiru.Dooktar Abiy turmaata isaanitiin iddoo bashannana magariisaa, oomisha boba'aa biyyattii daawwataniiru.Dooktar Abiy Muddee 28 fi 29,2012 Riippabliika Giinii daawwachuun, eda galgala Iikwaatooriyaal Giinii galuun daawwii isaanii xumuranii gara Riippabliika Afrikaa Kibbaa imalaniiru.Rakkoo nageenyaa Lixa Oromiyaatti mudate jaarsummaan furuuf jilli jaarrolee qaamolee hawaasaa adda addaa irraa walitti dhufe gara lixa Oromiyaa imalee deebi'eera.Miseensa jila kanaa kan ta'e injinar Masfin Abbabaa BBC'tti akka himetti jilli kun daldaltoota, abbootii Gadaa, abbootii amantaafi kanneen biroo of keessaa qaba.Dursa jiraattota magaalaalee lixa Oromiyaa akka Naqamtee, Gimbii fi Dambi Doolloo waliin mari'annee, jaarroleen yaadaafi gaaffii jiraattonni qaban dhaggeeffataniiru jedha injinar Masfin.Itti aansuun Gidaamitti hoggana waraana Bilisummaa Oromoo waliin mari'atame kan jedhu injinar Masfin, "itti baha marii kanaa ammatti dubbachuu hin danda'u, mootummaafi ABO'n kan ibsan ta'a" jedha."Garuu karaa irrattis ta'e achitti osoo rakkoon tokko nu hin mudatiin nagaan deemnee nagaan deebine" jedha.Mariin kun milkaa'aa ture jechuun ni danda'amaa jennee gaaffii gaafanneef, kana kan himu jaarrolee ta'uufi ammatti kanarratti yaada kennuu akka hin dandeenye nutti himeera."Marichi al tokkotti kan goolabamu osoo hin taane itti fufinsaan kan mari'atamu ta'uu danda'a" jedha.Jaarrolee jaarsummaaf garas imalan keessaa tokko kan ta'an manguddoo Sheek Haajii Ibiraahiim marii hawaasa waliin magaalota gara garaa keessatti taa'ame irratti gaaffileen mirgaa hedduu ka'uu BBC'tti himaniiru."Bu'uuraaleen misoomaa akka ijaaraman, mirgi Oromummaa akka kabajamu, mirgi sabaaf sab-lammii isaan keessa jiranii akka eegamu mootummaatti nuu himaa jedhanii nu gaafatani" jedhu Sheek Haji Ibiraahim.Loltootafi hogganoota Waraana Bilisummaa Oromoo waliinis mari'anne kan jedhan Sheek Haji Ibiraahim, "hogganni keenya ol jira waan ta'eef isaan waliin mari'achuu qabdu" deebii jedhu akka argatan dubbatu."Gaafa gallu seeraan galle, ega gallee illee biyya keenyatti galle, ammas biyya keenya keessa jiraannaa, akka lammii kamiitittuu mirgi keenya eegamee jiraachuu qabna" yaada jedhu loltoota irraa dhagahuus nutti himaniiru.Mirgi Oromoo waggoota dheeraaf sarbamaa ture, bifa saniin akka itti fufu hin barbaannu, mirgi Oromoo eeggamuu qaba.Kana yoo jennu garuu, nutu kana himata osoo hin taane hoggana keenya ol jiru waliin dubbattanii waliigalteerra gahuu dandeessu" nuun jedhani jedhu."Osoo ala jirruu waliigalteen hoggana keenyaafi pireezidantii MNO Obboo Lammaa Magarsaa gidduutti ta'e maaf raawwatuu dhabe" jechuun loltoonni gaaffii kaasuus himaniiru.Sun raawwatuu dhabuun rakkoo adda addaaf ka'umsa ta'aa akka jiru himaniiru jedhan.Dubbi himaan mootummaa Naannoo Oromiyaa Obbo Admaasuu Daamxoo ibsa OBN'f kennaniin jaarroliin gara lixa Oromiyaa imalan saamamanii, reebamanii jaarsummaanis gufachuu himaniiru.Godina Qeellam Wallaggaa aanaalee 9 keessatti meeshaan waraanaa waajira poolisiitii saamameera kan jedhan Obbo Admaasuun, gandoota 1000 keessatti ammoo caasaan mootummaa diigamee caasaa haaraan bakka buufamaa jiraachuu himaniiru.Kunis uummanni tajajila si'ataa akka hin arganne godhaa jira jedhan.Dhimma kana kan gaafanne Sheek Haji Ibraahiim, "nuyi nama reebame hin agarre, kabajaan dhaqnee kabajaan galle" jedhu."Marii keenyarraa wanti hubanneefi irratti wal taane gamni lachuu nagaa akka barbaadudha" kan jedhan Sheek Haaji Ibiraahim, Guyyoota muraasa gidduutti mootummaafi hogganoota ABO walitti fidanii akka mari'atanis nutti himaniiru.Manni Maree Bakka Bu'oota Ummataa Ameerikaa Pireezedaanti Tiraamp Iraan irratti waraana labsuuf qaban akka daanga'u mirkaneesse.Murteen darbe kun Demokraatota biratti sagalee caalmaan fudhatama argatus, Rippaablikaanota biratti ammoo fudhatama dhabeera.Akka seera Ameerikaatti haala addaatin haleellaan Ameerikaa irra yoo ga'e waraana Iraan waliin raawwatamurratti murtee dabarsuuf aangoo kan qabu koongireesiidha.Ammatti Ameerikaas ta'e Iraan karoora waraana waliinii qabaachuu ifatti ibsuu baatanis tarkaanfiiwwan tibbana fudhataman waraanaa gadi miti.Tarkaanfiin Ameerikaan torbee darbe jeneraala Iraan irratti fudhatte Ameerikaan humna fayyadamtee haleellaa raawwachuu ishee kan mul'iseedha.Waraanni Iraan waliinii murtee koongireesiin malee akka hin raawwatamnee fi atakaaroon Iraan waliinii akka dhaabbatu jedhamee ture.Labsiin kun haleellaan addaa yoo Ameerikaa irra ga'e bifa addaan tarkaanfitti seenuun akka danda'amuu fi haalli akkasii yoo mudate koongirasii eeyyamsiisuun dirqama akka hin taane kaa'a.Labsiin kun akkaataa â€˜Walii galtee aangoo waraana labsuu idil-addunyaa kan bara 1973tiin' kan qophaa'edha.Miseesonni Demokraatootaa fi Riippaablikaanotaa murtee darbe irratti ammallee yaada isaanii dhiyeessaa jiru.Pireezedaanti Tiraamp fuula Twiitarii isaanii irratti yaada barreessaniin Rippaablikaanoonni murtee kan akka morman abdiin qaba jedhaniiru.Jeneraal Sooleemaaniin haleellaa cimaa fudhachuuf karoora qabaachuu fi Imbaasii Ameerikaa Baagdaaditti argamu irratti xiyyeeffatanii waan turaniif dursinee dhaabsiisuun keenya tarkaanfii sirriidha jedhan.Seera baaftonni Rippaablikaanotaa hedduun Tiraamp cinaa akka dhaabbatan himameera. Muummee ministiraa Dooktar Abiy Ahimad daawwiin Afrikaa Kibbaatti taasisan hariiroon biyyoota lamaanii gara tumsa tarsiima'aatti kan ceesisu ga'ee olaanaa kan qabaatu ta'uu Afrikaa Kibbaatti Ambaasaaddarri Itiyoophiyaa Dooktar Shifarraaw Jaarsoon himan.Ambaasaaddarichi turtii Faanaa Broodkaastiing Koorporeet waliin taasisaniin akka beeksisanitti, daawwiin muummee ministiraa hariiroo biyyoota lamaanii ni cimsaan eegama.Muummee ministiraa FDRI Dooktar Abiy Ahimad affeerraa preezdaantii Afrikaa Kibbaa Siiriil Raamaafoozaatin booruu eegalanii guyyootii lamaaf biyyattii ni daawwatu.Muummee ministiraa dhimmoota addaddaarratti hoggantoota biyyattii olaanoo waliin ni mari'atu jedhameet eegamas jedhaniiru ambaasaaddarichi.Itiyoophiyaanota Afrikaa Kibbaa jiraatan waliinis ni mari'atu.Muummee ministiraa lammiileen kanneen gaaffii kaasaniif deebii akka argatan hoggansa biyyattii dhimmi ilaallatu waliin nji mari'atu.Dooktar Abiy istaadiyamiitti ummata waliin ni mari'atu jedhan.Haaylayyasuus Makoonnantu gabaase.areen hidhattoota Alshabaab do'insa boombii magaalaa guddoo Somaaliyaa Moqaadishootti qaqqabe itti gaafatamummaa fudhachuu beeksise.Haata'uti Ejansiin Nageenya Biyyaalessaa Somaaliyaa miidhichi biyya biroof karoorfamee kan raawwatame ta'uu ibseera.Miidhichi buufata sakkata'insa Dhiha Kibba magaalitti kan raawwatame yoo ta'u, miidhaa boombii konkolaatti hidhaamee qaqqabeen waggaa lama as aardii Afrikaatti lubbuu namoota hedduu galaafatameera.Dubbi himaan Alqaayidaa Sheek Alii Mahaammad Raagee ergaa sagaleen dabarsaniin akka ibsanitti, miidhaan qaqqabe konkolaatoota loltoota Tuurkii fi hidhattoota Apoosteet irratti kan xiyyeeffate ture jedhan.Bulchiinsa mootummaa Somaaliyaa to'achuuf waggoota kudhaniif  qabsoo gaggeessaa kan jiru Alshabaab magaala guddoo biyyatti Moqaadishootti irra deddeebiin miidhaa qaqqabsiiseera.Pireezedaantiin FDRI duraanii Dooktar Mulaatuu Tashooman mootii Saawudii Arabiyaa Salmaan Biin Abdul Aaziiz Al Saa'ud waliin mari'atan.Dooktar Mulaatuu Tashooman mootii Saawudii Arabiyaa fi eegduu olaanaa masjiidota qulqulluu lamaanii mootii Salmaan Biin Abdul Aaziiz Al Saa'ud waliin magaalaa Riyaad masaraa Al Yaamamaatti mari'ataniiru.Turmaata isaanitiin hariiroo Itiyoophiyaa fi Saawudii Arabiyaa cimsuuf mari'ataniiru.Maricharrattis Riyaaditti Ambaasaaddarri Itiyoophiyaa Abdulaaziiz Ahimad, ministirri Ministeera Dhimma Alaa Saawudii Faysal Biin Faarhaan Biin Abdullaah, ministir deettaa fi miseensi kaabinee akkasumas gorsaan dhimma nageenya biyyoolessaa Dooktar Musaa'aad Biin Muhaammad Al Aybaan, ministir deettaan dhimmoota Saawudii Arabiyaa fi Afrikaa Ahimad Qaaxaan hirmaataniiru.Manni murtii Sudaan hojjetoota Tika Nageenyaaa 27 irratti murtee du'aa dabarse.Barsiisoota yeroo mormii uummataa too'annoo jala oolaan haala sukkanneessaa ta'een kanneen ajjeesan  hojjettoota  Tika Nageenyaa Sudaan  27 irratti adabbiin murtoo du'aa darbe.Manni murtii Sudaan hojjettoota Tika Nageenyaa yakka ajjeechaa sukkaneessaa raawwatan 27 irratti murtee du'aa, shakkamtoota 4 irratti adabbii hidhaa umurii guutuu hanga waggaa 3 fi shakkamtoota 7 ammoo bilisan gaggeessee jira.Mormii ummataa jalqaba bara Faranjootaa 2019 Preezdaantii biyyaattii Oomaar Albashir irratti bahameen barsiisoonni too'annoo jala oolaan humna nageenyaan mana hidhaatti ajjeefamaniiru.Pireezedaantiin duraan Sudaan Oomaar Albashir yakka malaanmaltummaa raawwataniin giddugala jijjiirrama hawaasummaa keessa waggaa lamaaf akka turan itti murtaa'eera.Akkasumas manni murticha Oomaar Albashir yakka malaanmaltummaa fi jijjiirraa maallaqaa seeraa alaa raawwataniin adabbii cimaa waggaa lamaan adabuun isaa ni yaadatama.Hogganaan olaanaa shororkeessaa Alshabaab haleellaa humna xiyyaaraan ajjeefame.Loltoonnii Soomaliyaa fi Ameerikaa haleellaa humna xiyyaaraa garee shororkeessaa Alshabaab irratti raawwataaniin hogganaa olaanaa shororkeessaa ajjeefamu himame.Haleellaa humna xiyyaaraa kan qaqqabsiisan loltoonnii Soomaliyaa fi Ameerikaa bala dho'insa boombii Moqqaadishootti mudateen yoo xiqqatee lubbuun namoota 79 yoo darbuu namoonni 149 mada'uun wal qabateeti jedhame.Haleellaa humna xiyyaaraa qaqqaabeen hogganaan olaanaa shororkeessaa ajjeefamuullee lubbuu lammiilee nagaa irra miidhaan hin qaqqabnee jedhameera.Nageenyi Soomaaliyaa haga tasgabbaa'utti motummaan Soomaaliyaa fi Ameerikaa wal waraansa garee shororkeessaa Alshabaab waliin taasisaan akka itti fufaan himameera. Waltajjiin marii jaarsolii biyyaa Afaarii fi Soomaalee booru Adaamaatti kan gaggeeffamu ta'uu Ministeerri Nageenyaa beeksise.Ministeerichi miidiyaaf ibsa laaten akka beeksisetti, nageenya lammiilee fi faayidaa biyyaalessaa kabachiisuuf waltajjichi murteessadha.Rakkoolee hawaasummaa fi walitti bu'iinsa uummaman furuun hariiroo ummataa cimsuuf hojjetamaa jiras jedheera.Haaluma kanaan hojiin nageenyaa fi walii galtee biyyaalessaa cimsuu hojjetamaa jiraachuu ibseera.Itiyoophiyaa tokkummaan ishee kabajamee hariiroon hawaasummaa fi nageenyi ummataa itti mirkanaa'e uumuuf waltajjiin waloo kun ga'ee olaanaa ni qabaata jedheera Ministeerri Nageenyaa ibsa isaatin.Ergama biyyaalessaa ba'uuf sosochii bal'aan hojjetamaa jiraachuu ministeerichi eerera.Kutaalee hawaasaa tokkumma biyyaalessaa fiduuf qooda olaanaa qaban waliin hojiin marii gaggeessuu hojjetamaa jira jedhameera.Haaluma kanaan kutaalee hawaasaa garaa garaa keessa jaarsolii biyyaa naannoo Soomaalee fi Afaarii walitti babba'an waliin marii gaggeessuuf booru Adaamaatti waltajjiin marii Dhaabbata â€˜Jastiis Foor Ool Priizin Feeloowshiip Itiyoophiyaa' waliin ta'uun qophaa'uun ibsameera. Paartileen siyaasaa sagantaa fi kaayyoo isaanii karaa miidiyaaletiin akka beeksifatan ramaddii yeroo laachuuf qophiin taasifamuu Abbaan Taayitaa Broodkaastii Itiyoophiyaa.Daayreektarri olaanaa abbaa taayitichaa Dooktar Geetaachaw Dinquun akka beeksisanitti, miidiyaalen yeroo qilleensaa fi fuula maxxansoota isaaniirratti paartilee siyaasatiif bakka akka laatan ni taasifama.Yeroo qilleensaa fi bakka maxxansaa fudhatanirratti kakaasii filannoo ni taasisu.Ramaddiin qilleensichaas teeknooloojidhaan deeggaramuun tuttuqqii namaarraa bilisa ta'eet gaggeeffama jedhan Dooktar Geetaachaw.Daayreektarichi Faanaa Broodkaastiing Koorporeetitti akka himanitti, abbaan taayitichaa ramaddicha raawwachuuf murtee Boordii Filannoo Biyyoolessaa Itiyoophiyaa eegaa jira.Miseensi boordichaa aadde Bizuuwarq Kattataan gama isaanitiin, tarsiimoon koominikeeshinii waldaalee siiviikii, paartilee siyaasaa fi ummata hammatu qophaa'aa jira jedhaniiru.Waliigaltee Itiyoophiyaa fi Saawudii Arabiyaatin baatiiwwan saddeettan darbanitti hojjettoonni manaa kumni 11 ol keessummeeffamaniiru.Saawudii Arabiyaatti Ambaasaaddarri guutuu Itiyoophiyaa Abdulaaziiz Ahimad akka beeksisanitti, baatiiwwan saddeettan darbanitti hojjettoonni kumni 11 ol keessummeeffamaniiru.Ambaasaaddarichi Faanaa Broodkaastiing Koorporeetitti akka himanitti, hojjettoota ragaalee isaanii dhiyeeffatan keessaa irra jireessi hojii eegalaniiru.Fedhii hojii jirurratti hundaa'uun carraa hojii dabalataa uumuuf ni hojjetamas jedhaniiru.Hojjettoonni amma ammaatti ergaman leenjii kan fudhatanii fi seera qabeessan kan ergaman waan ta'aniif rakkoon akka isaan hin mudatinis eeraniiru.Daddabarsa namota seeran alaa ittisuu fi to'achuufis qaamolee dhimmi isaan ilaallatu waliin hojjetamaa jiraachuu Silaabbaat Maannaayyee ambaasaaddaricha dubbisuun gabaasera.Pireezedaantiin Eertiraa Isaayyaas Afawarqiin daawwii isaanii Itiyoophiyaa xumuruun har'a gara biyya isaanii deebi'aniiru.Preezdaantichi dheengaddaa eegalanii Itiyoophiyaatti daawwii hojii taasisaniiru.Turtii isaanitiin muummee ministiraa Dooktar Abiy Ahimad waliin mari'ataniiru.Hojiilee misoomaa fi indaastiroota Adaamaa, Bishoofruu fi Duukamitti argaman daawwataniiru.Itiyoophiyaatti Imbaasii Eertiraa haaraa ijaaruuf dhagaa bu'uuraas kaa'aniiru.Pireezedaanti Isaayyaas jilasaanitiif simannaa taasifameef galateeffataniiru.Muummee ministiraa Dooktar Abiy Ahimadii fi ministirri Ministeera Dhimma Alaa obbo Gadduu Aandaargaachaw Buufata Xiyyaaraa Idil Addunyaa Booleetti argamanii gaggeessaa taasisaniifiru.Affeerraan irbaataa preezdaantii Eertiraa Isaayyaas Afawarqiif qophaa'e eda galgala Masaraa Mootummaatti mata duree "Boqonnaa seenaa waloo yaa kabajnu" jedhuun gaggeeffameera.Pireezedaanti Isaayyaas guyyoota lamaaf Itiyoophiyaa daawwatanii yammuu xumuran, kaleessa galgala affeerraan irbaataa qophaa'efira.Affeerrichi Pireezedaanti Saahilawarq Zawdee, muummee ministiraa Dooktar Abiy Ahimad, itti aanaan muummee ministiraa obbo Dammaqaa Makoonnan, ministirri Ministeera Nageenyaa aadde Mufaariyaat Kaamiil, abbootiin amantaa fi hoggansi mootummaa biroon bakka argamanitti Masaraa Mootummaa Biyyoolessaatti gaggeeffameera.Affeerraan irbaataa kun hariiroon biyyoota lamaanii waggoota 20f adda citee ture ega haaromeen boodaa fi muummee ministiraa Dooktar Abiy Ahimad badhaasa Noobeelii Nageenyaa ega badhaafamaniin booda kan qophaa'edha.Hojiileen aartii hariiroo Itiyoophiyaa fi Eertiraa calaqqisiisanii fi cimsan dhiyaataniiru.Pireezedaanti Isaayyaas turtii isaanii guyyootii lamaatin hojiilee misoomaa daawwataniiru.Poolisoonni saamicha raawwatan adabaman.Miseensonni poolisii meeshaa mootummaan itti laatetti fayyadamuun saamicha raawwatan adabamuu Abbaan Alangee Waliigalaa Federaalaa beeksiseera.Galmeen himannaa akka muul'isutti Koonistaabil Wandimmuu Moosisaa fi Koonistaabil Darrasaa Maarqoos Onkololeessa 20,2011 naannoo Wiirtuu Gabaa DH Gadaatti saamicha raawwataniiru.Poolisoonni kanneen nama hin qabamin Taklahaaymaanoot Gabramadin waliin konkolaataa, Kilaashii fi uleedhan Amiir Alii fi Daawud Alii hidhanii reebudhaan maallaqa suuqii keessa ture Birrii kuma 200 saamanii miliqaniiru.Himatamaa 1ffaan hidhaa cimaa waggaa 11, himatamaa 2ffaan ammoo hidhaa cimaa waggaa 10tin adabameera.Itiyoophiyaatti ijaarsa Imbaasii Eertiraatif dhagaan bu'uuraa kaa'ame  Mootummaan Eertiraa imbaasii akka haaraatti magaalaa Finfinneetti ijaarsisuuf har'a dhagaan bu'uuraa kaa'ameera.
Dhagaa bu'uurichaas muummee ministiraa Dooktar Abiy Ahimadii fi Pireezedaantiin Eertiraa Isaayyaas Afawarqiin kaa'aniiru.
Dhagaan bu'uurichaa Siddist Kiiloo, naannoo Galma Walga'iitti kaa'ameera.
Sirnicharratti itti aanaan kantiibaa magaalaa Finfinnee Injiinar Taakkalaa Uumaa fi qondaaltonni mootummaa biroon argamaniiru.
Muummee ministiraa Dooktar Abiy Ahimad ergaa dabarsaniin lafti ijaarsa imbaasichaa kennaa ummataa fi mootummaa Eertiraaf kennamedha jedhan.
Hariiroo biyyoota lamaanii gama hundaan sadarkaa olaanaatti kan ceesisus jedhan.
Ummattoota biyyoota lamaanii hiyyummaa keessaa baasuuf nuffii malee ni hojjennaanis ibsaniiru.
Barri Faranjootaa 2020 ummata Itiyoophiyaa fi Eertiraatif akkasumas biyyoota baha Afrikaatif bara badhaadhinaa ni ta'a jedhan muummee ministiraa haasaa isaanitiin.
Pireezedaanti Isaayyaas gama isaanitiin daawwiin tasaa guyyoota lammanii, gammachiisaa turuu himan.
Muummee ministiraa Dooktar Abiy Ahimadii fi Pireezedaantiin Eertiraa Isaayyaas Afawarqiin hojiilee misoomaa magaalaa Bishooftuu daawwatan.
Turmaata isaanitiin Bishooftutti dhaabbata oomisha aannanii Hoolaand daawwataniiru.
Daawwii Bishooftutiin booda muummeen ministiraa Dooktar Abiy Ahimadii fi Pireezedaantiin Eertiraa Isaayyaas Afawarqiin hojiilee misoomaa magaalaa Duukam daawwataniiru.
Dooktar Abiyyii fi Pireezedaanti Isaayyaas Duukamitti Warshaalee Iistarn Zoon daawwataniiru.
Zoonichatti Warshaa Qorichaa Ammayyaa SSP daawwatanii jiru.
Muummee ministiraa Dooktar Abiy Ahimadii fi Pireezedaanti Isaayyaas Afawarqiin Paarkii Indaastirii Adaamaas daawwataniiru.
Pireezedaanti Isaayyaas jila isaanii waliin daawwii hojiitif kaleessa ture magaalaa Finfinnee kan galan.
Koonfiraansiin Nageenyaa Magaalaa Asoosaatti taa'amaa jira.
Koonfiraansii kanas kan qopheesse Waajjira Qindeessaa Sagantaa Nageenyaa fi Misooma Waliinii Mootummoota Naannolee Beenishangul Gumuzifi Oromiyaadha.
Kantiibaan Magaalaa Asoosaa Obbo Umar Ahimad keessummootaan baga nagaan dhuftan jedhanii, waggoota lamaan dura jijjjiiramni akka biyyaatti dhufe akka lafa hin qabaneef ummata barootaaf duudhaa waliin jireenyaa qabu walitti buusuun rakkoon akka uumamu godhamus, kutannoo hoggansaa fi ummataan fashalaa'ee rakkoon ture furamee nageenyi iddootti deebi'eera jedhaniiru.
Obbo Umara imala badhaadhinaa Jijjiiramni fide milkeessuun fayyadamaa ta'uuf hunduu harka walqabatee hojjechuu akka qabus dhaaman.
Waldhabdee uumameen nageenyi duraan boora'ee ture iddootti akka deebi'ee fi namoonni rakkoo nageenyaan qe'ee isaaniirraa buqqaa'anii turanis gama lachuunuu akka deebi'anidha ragaan Waajjira Qindeessaa Sagantaa Nageenyaa fi Misooma Waliinii Mootummoota Naannolee Oromiyaa fi Beenishangul Gumuz irraa arganne kan mul'isu.
Koonfiraansiin araaraa sadarkaa sadarkaan gaggeeffame milkaa'ina akka argamsiisedha kan ibsame.
Mana buqqaatotaa naannolee lachuu irraa buqqaa'anii manni isaanii gubate kuma shan Waldaa kaatolikii Itiyoophiyaa Damee Naqamteen ijaarsi isaa jalqabameera.
Hojiin ijaarsa dandeettiis hoggantoota Godinaalee fi Aanaalee ollaa daangaarra jiraniif akka kennamee fi bu'aa akka buusees ibsameera.
Ummanni naannoo lamaanii Afaanii fi Aadaa walii beekanii miira obbolummaan akka jiraatanis hojjetamaa akka jiru himameera.
Haaluma kanaan Godinaalee Naannoo Beenishaangul Gumuz Asoosaa fi Matakkal,Aanaa addaa Mahoo Koomoo keessatti manni barumsaa Afaan Oromoo 41 banamuun barsiisaa akka jiranis ibsamee jira.
Ummanni Oromoo Naannicha keessa jiran dhorkii tokko malee uffannaa aadaa isaaniin faayamanii ayyaana Irreechaa kabajachuu akka jalqabanii fi walitti dhufeenyi obbolummaa ummataa kan yeroo kamiiyyuu caalaa akka cime dha kan ibsame.
Ummata daangaarra jiru misoomawwan bu'uuraan walitti hidhuufis hojjetamaa akka jiru himameera.
Akka ragaan Biiroo Dhimmooota Kominikeeshinii Mootummaa Naannoo Oromiyaarraa muldhisutti, daandiin Arjoo-Jimmaa -Sogee kiiloo meetra  47 Birrii miiliyoona 47 fi Haroo Limmuu -Sugee-Yaasoon kiiloo meetra  20 Birrii miiliyoona 200 oliin hojjetamaa jiru.
Bishaanis hojjetamuf ogeeyyii Yuunivarsiitii Wallaggaan qoratameera.
Dhaabbanni â€˜CRS'Itiyoophiyaas bishaan Aanaalee Daangaa Baloo Jagaan Fooyii fi Saasiggaatti,Haroo Limmuu fi Yaasoo,Mana Sibuu fi Odaa Bildiigiluutti hojjechuuf fandii barbaadaa jira jedhameera.
Guyyaan farra malaammaltummaa addunyaa magaalaa Finfinneetti kabajamaa jira.
Guyyichi akka addunyaatti si'a 16ffaaf, akka Itiyoophiyaatti ammoo si'a 15ffaaf Hoteela Skaay Laayititti kabajamaa jira.
"Naamusa gaarii ijaaruun, malaammaltummaarratti qabsaa'uun nageenyaa fi misooma keenya yaa mirkaneessinu.
"mata duree jedhuun kabajamaa jira.
Waltajjicharratti af yaa'iin Mana Maree Bakka Bu'oota Ummataa obbo Taaggasaa Caafoo, abbaan alangee waliigalaa federaalaa obbo Biraanuu Tsaggaayee, koomiishinarri Koomiishinii Naamusaa fi Farra Malaammaltummaa obbo Ayyalliny Mulu'aalam, abbootiin Gadaa, abbootiin amantaa, jaarsoliin biyyaa, namoonni beekamoon, hoggansi siyaasaa, qaamoleen hawaasaa fi keessummoonni affeerraman argamaniiru.
Akka ragaan Fooramii Diinagdee Addunyaa agarsiisutti waggaatti malaammaltummaa raawwatamuun addunyaan qabeenya Doolaara Ameerikaa tiriiliyoona 3.6 ol dhabdi.
Afrikaarraa Doolaara biiliyoona 50 oltu gara alaatti baqfama.
Itiyoophiyaa jalaa ammoo Birrii biiliyoona 35.5 oltu malaammaltummaadhan qisaasama.
Muummee ministiraa Dooktar Abiy Ahimadii fi jilli Eertiraa preezdaantii biyyattii Isaayyaas Afawarqiitin duurfamu Paarkii Indaastirii Adaamaa daawwachaa jiru.
Jilichi magaalaa Adaamaa yammuu ga'u, itti aanaa preezdaantii mootummaa naannoo Oromiyaa obbo Shimallis Abdiisaa fi qondaaltota mootummaa birootin simannaan taasifameefira.
Pireezedaanti Isaayyaas Afawarqiin kaleessa ture daawwii hojiitif magaalaa Finfinnee kan galan.
Paarkiin Indaastirii Adaamaa dhaabbilee dameewwan huccuu, maashinarii fi oomishaalee addaddaarratti bobba'an kan tajaajiludha.
Paarkichi waliigalaan sheedota 19 qaba.Raashiyaa, Iraanii fi Chaayinaan nageenya daldala addunyaa eeguuf shaakallii humna galaanaa taasisuufi.
Biyyootni kunneen Jimaata irraa eegalee guyyoota 4f kan turu leenjii humna galaanaa kan taasisan ta'uu dubbi himaan Iraan beeksiseera.
Leenjii kun sadarkaa idil addunyaatti naannoo sarara daldala murteessoo ta'an kanneen akka kaaba garba Hindii fi galaana Oomaan irratti kan adeemsisan ta'uun ibsameera.
Leenjin kun naannichatti rakkoo nageenyaa mudatu furuuf kan gargaaru ta'uu dubbi himaan Iraan Birgaadeer Jeneraal Aboolfaziyoo Shikashii ibsaniiru.
Sababoota garagaraan garba Hindii fi galaana Oomaan irratti hokkora ka'aa ture itti fufiinsan dhaabuuf ni gargaara jedhameera.
Ministirri Dhimma Ala Raashiyaa Sargee Laavroov gama isaantitiin biyyi isaanii Chaayinaa fi Iraan waliin shaakallii humna galaanaa kan taasistu ta'uu mirkaneessaniiru.
Kanaafis Raashiyaan qophii ga'aa taasisuu ishee minstirichii dubbataniiru.
Waltajjiin jaarsolii biyyaa naannoo Tigraayii fi Amaaraa gaggeeffamaa jira.
Waltajjiin marii ummattoota, jaarsolii biyyaa fi hayyoota naannoo Amaaraa fi Tigraay hirmaachise magaalaa Finfinnee Hoteela Ililliitti gaggeeffamaa jira.
Hariiroo ummata naannolee lamaanii cimsuun xiyyeeffannaa waltajjichaati jedhameera.
Waltajjichi mata duree "Tokkummaa biyyoolessaa keenya cimsuuf, rakkoolee keessoo keenyaa mariidhan yaa hiiknu" jedhuun gaggeeffamaa jira.
Waltajjicharratti abbootiin Gadaa, keessummoonnii fi jaarsoliin naannolee adda addaarra affeeraman hirmaachaa jiru.
Yaa'iin Marii Jaarsolii Biyyaa Itiyoophiyaa, Ministeerri Nageenyaa fi â€˜Jastiis Foor Ool PF Itiyoophiyaa' waltajjii marichaa qopheessaniiru.
Jilli hoggansa mootummaa naannoo Oromiyaa Soomaalii Laand daawwate.
Jilichi sadarkaa itti aantuu preezdaantiitti qindeessituu kilaastara diinagdee Caaltuu Saanitiin duurfamuudhani daawwii hojichaa kan taasise.
Jilichi daawwii hojii kanaan preezdaantii Soomaalii Laand Muusaa Baahii waliin mari'ateera.
Marichaan hariiroo diinagdee cimsuurratti xiyyeeffatameera.
Aadde Caaltun qonnaan bulaa baha Oromiyaa, Soomaalii Laandin diinagdeedhan walitti dhiyeessun murteessadha jedhaniiru.
Pireezedaantiin Soomaalii Laand Muusaa Baahiin gama isaanitiin jijjiirramni Itiyoophiyaatti dhufaa jiru naannoo baha Afrikaatif abdii olaanadha jedhaniiru.
Hariiroo diinagdee naannichaa cimsuu keessatti ga'ee isaanii kan ba'atan ta'uus ibsaniiru.
Jilli mootummaa naannoo Oromiyaa kun turtii isaa Soomaalii Laandin dhimmoota diinagdee, daldala, nageenya, kabajamuu mirgaa fi nageenya baqattootaa, hariiroo ummataa cimsuurratti mari'ateera.
Preezdaanti Isaayyas Afawarqii Muummee Ministiraa Dooktar Abiy Ahimad waliin piroojaktii misooma Inxooxxoo fi naannooshee daawwataniiru.
Daawwannaa hojiif har'a ganama Finfinnee kan galan Preezdaanti Isaayyas Afawarqii Muummee Ministiraa Dooktar Abiy Ahimad waliin piroojaktii misooma Inxooxxoo fi naannooshee daawwataniiru Dabalataan qaama piroojaktichaa kan ta'e daandii fi bu'uraalee misooma kanneen biroo jila isaanii waliin daawwataniiru.
Muummen Ministiraa Dooktar Abiy Ahimad gara aangootti erga  dhufanii hariiroon Itiyoophiyaa fi Eertiraa gidduu barootaaf adda cite haareffamuun isaa ni yaadatama.
Muummen Ministiraa Dooktar Abiy Ahimad baatii Adoolessa, 2011 gara Asmaraa imaluun hariiroon biyyoota lameen giduu jiru akka fooyya'uuf waliigaltee mallatteessuun isaanii ni yaadatama.
Hoggantoonni lameen dhimmoota hariiroo biyyootaa cimsuurratti har'a ganama mari'achuun isaani ni yaadatama.
Filannoo biyyoolessaa bara 2012 Caamsaa keessa gaggeessuuf qophiin taasifamaa jiraachuu Boordiin Filannoo Biyyoolessaa Itiyoophiyaa beeksise.
Miseensi boordichaa aadde Bizuuwarq Kattataan Faanaa Broodkaastiing Koorporeetitti akka himanitti, boordichi riifoormii of haaromsuu hojjetuun cinaatti filannnoo baranaa gaggeessuuf qophii duraa cimsee gaggeessaa jira.
Buufataaleen galmee filannoo 50,900 fi maxxansi waraqaalee sagalee laachuuf oolan qophaa'aa jiraachuu ibsaniiru.
Maxxansa meeshaalee filannoo biyya alaatti raawwatamaa jiru kanaaf Doolaarri miiliyoonni 9 baasii ta'uu gorsituun koominikeeshinii walitti qabduu boordichaa aadde Sooliyaanaa Shimallis ibsaniiru.
Seera filannoo barana ba'e bu'uureffachuudhan qajeelfamoonni 20 ol kan qophaa'an yammuu ta'u, torbee itti aanuu eegalee mariin irratti ni taasifama jedhan.
Raawwachiistonni filannoo kuma dhibba 2 fi kuma 50 amma kuma dhibba 3 ta'an filannicharratti ni hirmaatu.
Boordichi buufataalee filannoo kuma 48tti siqan banuuf karoorsee hojjechaa jira.
Muuxannoo sagalee ummataa Sidaamaarraa ka'uudhan hanqinni akka hin mudanne bittaan maxxansa meeshaalee filannoo miiliyoona 12.5 of eeggannoof raawwatameera.
Kunis buufataalee filannoo 50,900tti ol guddisuu kan dandeessisudha.
Maxxansichi naannolee 9 fi bulchiinsota magaalaa 2 akka qaqqabutti, aafaanota shaniin hojjetamaa jiraachuu Balaay Tasfaayen gabaasera.
Pireezedaantiin Eertiraa Isaayyas Afawarqii daawwannaa hojiif har'a Finfinnee galaniiru.
Preezdaanti Isaayyas waliin Ministirri Ministira Dhimma Alaa biyyatti Oosmaan Saaleeh fi gorsaan Preezdaantichaa Yemaanee Gabra'ab daawwanichaaf finfinnee galaniiru Preezdaanti Isaayyas buufata Xiyyaaraa idila addunyaa Boolee yoo ga'an muummee ministira Dooktar Abiy Ahimad dabalatee anga'ootni olaanoo mootummaa simataniiru.
Preezdaanti Isaayyas Afawarqii hariiroon biyyoota lameenii waggoota 20 oliif adda citee ture erga haareessaani booddee yeroo garagaraatti Itiyoophiyaa daawwataniiru.
Kaayyoon daawwannaa kana inni guddaan hariiroo ummataa Itiyoophiyaa fi Eertiraa giddu jiru caalumatti cimsuu irratti kan xiyyeeffatedha jechuun Laaykuun Alamtu gabaase.
Burkiinaafaasootti haleellaa Jihaadistoonni qaqqabsisaniin lubbuun namoota nagaa 35 darbuu dhaga'amee.
Akka mootummaan biyyattii himeetti kanneen lubbuun darbee keessa 31 dubartoota jedhan.
Halleellaa guyyaa kaleessa qaqqabeen loltoonni mootummaa 7 fi hidhattoonni shororkeesitoota 80 ajjeefamaniiru.
Pireezedaantiin Burkiinaafaasoo Roch Marc Christian Kabore guyyoota lamaaf biyyattiitti gadda labsaniiru.
Hanga ammaatti haleellaa qaqqabeef qaamni itti gaafatamummaa fudhate hin jiru jedhan.
Dubbi himaan mootummaa biyyattii Remis Dandjino kanneen lubbuun darbeen ala namoota nagaa 6 irraa miidhan qamaa qaqqabuu dubbataniiru.
Manni Maree Bakka Bu'oota Ummataa walga'iisaa har'a gaggeessen labsiiwwan adddaarratti ega mari'ateen booda raggaasise.
Manni marichaa walga'ii idilee bara hojii 5ffaasaa har'a gaggeessera.
Manni Maree Bakka Bu'oota Ummataa wixinee labsii mana amala sirreessaa federaalaa fi wixinee labsii waliigaltee dabarsa sarara gaazii uumamaa mootummaan FDRI fi mootummaan Jibuutii irra ga'anirrattis mari'atee raggaasiseera.
Wixinee labsii mana amala sirreessaa federaalaarratti koreen dhaabbii dhimmoota seeraa, haqaa fi demokraasii mana marichaatif ibsa laatera.
Wixinee labsii waliigaltee dabarsa sarara gaazii uumamaa mootummaan FDRI fi mootummaan Jibuutii irra ga'anirratti ammoo koreen dhaabbii dhimmoota qabeenya uumamaa, jallisii fi inarjii ibsa laatera.
Waliigaltichi bifa faayidaa Itiyoophiyaa kabachiisen kan qophaa'e ta'uun ibsameera.
Tajaajilli Odeeffannoo Biyyoolessaa shororkeessitoonni idil addunyaa miidhaa osoo hin qaqqabsiisin to'achuu beeksise.
Jeneraal daayreektarri olaanaa tajajailichaa Koomiishinar Dammallaash G/mikaa'eel akka beeksisanitti aggaammiiwwan miseensota shororkeessitoota idil addunyaa 17 to'atamaniiru.
Nageenya biyyaa eeguuf, biyyoota ollaa waliin tumsaan hojjechuuf qophii bal'aan taasifamuu ibsaniiru.
Tajaajilichis maqaasaa gara Wiirtuu Odeeffannoo Biyyoolessaatti jijjiiruun, hojiilee nageenya biyyaa eegsisan hojjechuuf of cimsaa jiraachuu eeraniiru.
Sadarkaa digriitin leenjii laachuuf koolleejjiin kan banamu ta'uunis eerameera.
Ajjeechaa gaazexessaa Jamaal Kaashogiin walqabatee namoota 5 irratti murtiin du'aa darbe Manni murtii Saawud Arabiyaa ajjeechaa gaazexessaa Jamaal Kaashogii bara darbee raawwatameen walqabatee namoota shan irratti du'a murteessuu isaa, abbaan alangaa biyyattii beeksise.
Kaashogiin gaazexessaa motummaa Saawud qeequun kan  beekamudha.
Gaazexeessaan kun mooraa Imbaasii biyyatti kan biyya Tarkii Magaalaa Istaambul keessaatti ajjeefame.
Abbaan alangaa Saawud akka jedheetti, kunis bu'aa gocha gara jabiinaan guutame jechuun namoota kan biraa maqaan hineeramiin 11 himannaa irratti baneera.
Barreessaan addaa Angas Kaallaarm ajjeechaa kanaan walqabatee ilmi Mootii Saawud bin Saalmaan akka qoratamuuf gaafatee ture.
Ilmi motichaa garuu gochicha keessaa harka qabaachuu kan haale yoo ta'u, garuu ammoo Onkololeessa keessa akka hogganaan Saawud itti gaafatamummaa guutuu akka fudhatu himee ture.
Walumaa galattis, ajjeechaan gaazexessaa kunis addunyaa guutuutti mata duree dubbii ta'ee kan ture yoo ta'u, motummaa Saawudirrattis qeequumsa olaanaa qaqabsiiseera jechuun BBCtu gabaase.
Dura taa'aan Mana Maree Cee'umsaa Sudaan Leetanaal Janaraal Abdal Fattaah Al Buurhaan ministira Ministeera Bishaan, Jallisii fi Inarjii Dooktar Injiinar Silashii Baqqalaa waliin mari'atan.
Dura taa'ichi hariiroon Itiyoophiyaa fi Sudaan daran cimsuu dinqisiifataniiru.
Dooktar Injiinar Silashii Baqqalaan hariiroo gama hundaa Itiyoophiyaa fi Sudaanirratti dura taa'aa Mana Maree Cee'umsaa Sudaan Leetanaal Janaraal Abdal Fattaah Al Buurhaanii fi ministira Ministeera Bishaan, Jallisii fi Inarjii Suudaan Injiinar Yaasiir Abbaas waliin mari'ataniiru.
Dooktar Injiinar Silashii Baqqalaan ergaa fi nagaa muummee ministiraa Dooktar Abiy Ahimadirraa ergame, dura taa'ichaan ga'aniiru.
Dura taa'ichis yeroo gaarii fi guddinni dansaan itti galmaa'u hawwaniiru.
Muummee ministiraa Dooktar Abiy Ahimad Afrikaa Kibbaa daawwachuufi Muummee ministiraa Dooktar Abiy Ahimad baatii Faranjootaa Jaanuwaarii 11 â€“ 12,2020 Afrikaa Kibbaa kan daawwatan ta'uu Preetooriyaatti Imbaasiin Itiyoophiyaa beeksise.
Daawwii hojichaatin hariiroo Itiyoophiyaa fi Afrikaa Kibbaa sadarkaa olaanaatti ceesisuuf ni mari'atama jedhameera.
Ummannii fi mootummaan biyyattii Itiyoophiyaanota achi jiraataniif da'annaa fi jaalala obbolummaa akka laatu faayidaa ni qabaata.
Muummee ministiraa turmaata isaanii Afrikaa Kibbaatin qondaaltota biyyattii fi hawaasa Itiyoophiyaa waliin ni mari'atuun eegamu.
Pireezedaantiin FDRI Saahilawarq Zawdeen ergamaa addaa preezdaantii Maalii Piroofeesar Aliyuu Saal waajjira isaaniitti simachuun mariisisan.
Pireezedaantiin Maalii Ibraahiim Bubaakaar Kiitaan ergaa ergamaa addichaatin erganiin; hariiroon Itiyoophiyaa fi biyya isaanii kan barootaa ta'uu ibsaniiru.
Jijjiirrama Itiyoophiyaatti dhufaa jiru akka dinqisiifatanii fi kan deeggaran ta'uus ibsaniiru.
Gurraandhala darbe Pireezedaanti Kiitaan dhimma misoomaa aartii, aadaa fi hambaalee Afrikaa akka qindeessan muudamuun isaanii ni yaadatama.
Isaanis hoggansa damicha tumsu shan aardicharraa filataniiru.
Afrikaa Bahaarraa Itiyoophiyaa fi Keeniyaatu filatame.
Sudaan yakkoota naannoo Daafuritti raawwataman qorachuu eegaluuf akka jettu abbaan alangaa biyyatti hime.
Bara bulchiinsa preezdantii duraanii Sudaan Omaar al-Bashiir yakkoota naannoo Daafuritti raawwataman qorachuu eegaluu abbaan alangaa biyyatti hime.
Tagelsiir al-Habeer dhaddacha himannaa kunis biyya biraatti raawwatamu akka danda'an himaniiru.
Waggoota kudhan dura Manni Murtii Yakkoota Idila Addunyaa Bashiir himannaa duguggaa sanyii, yakkaa waraanaa fi yakka sarbama namoomaa dalageera jechuun akka hidhamuuf ajaja itti baasee ture.
Dhaabbanni Biyyoota Gamtoomanii akka jedhutti, lolli mormitootaaf deeggartoota mootummaa gidduutti bara Faranjoota 2003 eegale lubbuu namoota 300,000 galaafate.
Waggoota 30'n darban aangoorra erga turanii booda mormii itti jabaateen Bashiir aangoorraa buufaman.
Biyyattin amma mootummaa ce'umsaa hundeeffatte kananiis loltootaaf miseensota hiriira mormii keessa turaniirraa walitti bahanitu bulchaa jira.
Pireezedaantiin Ameerikaa Doonaald Tiraamp humna waraanaa hawaa hojii eegalchiisan.
Tiraamp humni hawaa barbaachisaa ta'uu kan amanan, buufata waraanaa dhiyeenya Waashingitanitti argamuu hojii eegalchiisaniiru.
Humni hawaa sirna loltummaa haaraa addunyaa kanaa ta'uu dubbataniiru.
Yeroo nageenyi biyyaaleessaa sodaachiisaa ta'e kanatti humni hawaa ol aantummaa Ameerikaa mirkaneessuuf barbaachisaadha jedhaniiru.
Humni waraanaa hawaa sodaa nageenyaa fi gochoota walitti bu'iinsa uumaan ittisuu fi Ameerikaan iddoo olaanaa irra akka jiraattu ishee dandeessa jedhan.
Humni hawaa kun  humna qilleensaa kuma 16 fi hojjettoota siiviilii kan hammate ta'uu barreessaa olaanaan humna qilleenssa Ameerikaa ibsaniiru.
Baajata waggaa humna waraanaaf Doolaraa biiliyoona 738 ramadame keessaa miiliyoonni 40 ijaarsa marsaa jalqabaa humna hawaaf kan oolu ta'uu dubbatameera.
Bara kana keessa Liibiyaatti nammoonni 284 bala saaxilamaniiru isaani Dhaabbanni Mootummoota Gamtoomani beeksiseera.
Dhaabbanni Mootummoota Gamtoomani gabasaa laateen Liibiyaa keessatti dhibbaan mirgaa namooma baballa'achuun sababa ijoo ta'u beeksiseera.
Dhaabbata Mootummoota Gamtoomani Dubbii Himaa Olaanaa Komiishinii  Ruupeert Koolviil bara kana keessa du'aatiin galmeeffaman kan bara darbeen wal bira qabamee yoo ilaalamuu %4 ni caalaa jedhame.Namoota nagaa, falmattoota mirga namooma fi gaazixeessoota irraa miidhaan ga'uu, buqaatoota fi hidhamtoota yaddoo keessa galcheera jedhan.Sababiin bala kanaas namoonni 182 dhibbaa jiijjiirama qilleensaati yoo du'aan namooti 212 dhibbaan gaargaara akka irraa gahee dubbataniiru.Dubbii Himiichi dubbii isaanin sababa walittii bu'iinsaan lammiileen kumni 343 qe'ee isaanirraa kan buqqa'uun yoo ta'u  lammiileen kumni 100 sodaan ni buqqa'uu jedhu jirachuu beeksisaniiru.Preezdaanti Saahilwarq Zawdeen miidhaan mana amantaarratti raawwatamu kamuu fudhatama hinqabu jedhan.Preezdaanti Saahilwarq kana kan jedhaan guyyaa kabaja HIV/AIDES akka biyyaalessaa har'a magaalaa Samaraatti kabajamerrattidha.Biyyattiin daandii jijjiiramaarra kan jirtu ta'uun, qaamoleen jijjiiramicha gufachiisuu barbaadaan bakkeewwaan tokko tokkootti jeequmsa uumaa turaniiru jedhan.Preezdaanti Saahilwarq Itiyoophiyaa gara daandii guddinaatti kan geessuu wantoonni abdii namaaf kennaan hedduudha jedhan.Rakkinoota akka biyyaatti nu mudatan darbuun sadarkaa barbaadamurratt ga'uuf hunduu ga'ee isaa ba'achuu qaba jechun dubbataniiru.Itiyoophiyaan biyyaa sabaa fi sablamootaa akkasumaas amantii hedduu qabdu baroota dheeraaf waliin jiraacha kan turan yoo ta'u, qaamni sabaa fi amantii bu'uura godhachuun miidha qaqqabsiisu fudhatama hin qabu jedhaniiru.Ibsa haala yeroorratti itti aanaan prezidaantii mootummaa naannoo Oromiyaa obbo Shimallis Abdiisaan laatan.Qe'een Oromoo fi Oromiyaa, dachii fi qilleensa Itoophiyaa nagaa ta'uun bilisummaa, birmadummaa fi Badhaadhinaa hidda gadi fageeffate uumuuf utubaa ta'uu isaa hundi keenya ni hubanna.Bakka nageenyi hin jirretti faayidaa dhuunfaa fi garee mirkaneeffachuus ta'e, badhaadhina hawwinu dhugoomsuun kan yaadamu miti.Rakkoon Nageenyaa yeroo dhiyoo asitti uumamaa jiru aadaa fi duudhaa ummata keenyaatiin faallaa dha.Beekumsaa fi barsiifata man-dhalee ijaarsa biyyaa fi ummataa keessatti qooda ol'aanaa gumaachaa ture osoo qabnuu, finxaalessummaa gamaa fi gamanaatiin sakaalamee akka bu'aa hin buusne taasifamaa Jira.Akkuma hundi keenya yaadannu, boqonnaa jijjiiramaa yeroo ammaa Itoophiyaan keessummeessaa jirtu gaaffii ummataa yeroo dheeraatiif ture deebisuuf ifaajee cimaatu taasifamaa Jira.Bu'aa kanaatiin har'a biyyattii keessatti mirgi bilisummaan yaadaa fi amantaa fedhaan hordofuu daangaa malee kabajamee Jira.Dirreen nagaa fi demokraatawaan yaadaan Irratti wal dorgomanis uumameera.Sababa kanaaf, haalli wal dhabdee, wal shakkii fi walitti bu'insa uumuu danda'u kamuu balballisaa kan cufame ta'uu waan qabatamaan jiraachaa jirruu dha.Kanaafuu, dhugaan kun Kan haalamuu fi ololaan faalamu akka hin taane ummanni ni beeka jedheen amana.Naannoo keenyattis ta'e akka biyyaatti har'a osoo hin taane boqonnaa dukkanaa kaleessaa keessatti ummattoonni sababa amantaa fi amantiitiin walitti bu'anii hin beekan.Wal danda'uu fi waliin jiraachuun, ayyaana waliin kabajachuun, yeroo baldhinaa fi rakkinaatti wal bira dhaabbachuun kan baratame qofa osoo hin taane, kallattii afran biyyattiitti Kan jiraatame ta'uu hundi keenya ragaa dha.Dhugaan waliin Jireenya ummata keenyaa kun har'as ilaalchaa fi gocha humnoota farreen nageenyaatiin hin boora'u.Ummanni akkuma kaleessaa harka Wal qabatee hojjechuudhaan gochoota badii amantaa fi dhaabbilee amantaa Irratti aggaamaman saaxiluu fi to'achuuf akka hojjetun amana.Balaan amantootaa fi dhaabbilee amantaa kamirrattuu aggaamamu faallaa heera mootummaa fi duudhaa waliin jireenyaa ummattoota keenyaa waan ta'eef, mootummaanis gocha bakka tokkotti raawwatame balaaleffachuu bira darbee tarkaanfii nageenya ummataa mirkaneessuu fi ol'aantummaa seeraa kabachiisuu akka fudhatu ibsuun fedha.Xumurarrattis, qaamoleen Hawaasaa martinuu dhaabbilee amantaa naannoo keessanitti argaman eeguudhaan balaa Shira xaxxootaa jalaa akka baraartanii fi nageenya keessan akka mirkaneessitaniif waamicha isiniif dabarsa.Boqonnaa sirna federaalizimii fi demokraasii dhugaa ijaaruu eegalle kanatti amantaalee fi dhaabbileen amantaa keenya horata dabalataa ittiin gara badhaadhinaatti imallu malee gola sodaa fi yaaddoo miti.Kanaafuu, ummanni naannoo keenyaa gocha badii hordoftootaa fi dhaabbilee amantaa Irratti aggaamamu kamuu fashaleessuun nageenya isaa akka mirkaneeffatuuf waamicha dabarsa.Obbo Shimallis Abdiisaa, itti aanaa preezdaantii mootummaa naannoo Oromiyaa hojiin siivilii Dhaabbata Daabboo Shaggar xumuramuu ibsame.Injiinar Taakkalaa Uumaa dabalatee miseensootni kaabinee bulchiinsa magaalaa Finfinnee fi hoggantoonni olaanoon ijaarsi isaa baatii ja'a dura kan eegalee sadarkaa ijaarsa Dhaabbata Daakuu fi Daabboo Shaggar daawwataniiru.Dhaabbanni oomisha Daakuu fi Daabboo Shaggaar hojiin maashina dhaabuu baatii tokko keessatti kan xumuramu yoo ta'u, baatii lama keessatti gara oomishaatti ni gala jedhameti eegama.Injiinar Takkalaan Ijaarsi dhaabbaticha yeroon xumuramee jiraattootaaf tajajiila akka kennuuf bulchiinsi magaalaa deeggarsa barbaachisu hunda ni taasisa jedhaniiru.Preezdaanti Saahilawarq Zawdee har'a ganama magaalaa Samaraa galaniiru.Preezdaanti Saahilawarq  buufata xiyyaaraa Sulxaan Aliimiiraa Haanfiree si'a ga'an Pireezedaantiin Naannoo Affaar obbo Awwal Arbaa dabalatee aanga'oota naannichaa akkasumaas jiraattota magaalichaan simatamaniiru.Magaalaa Samaaraatti guyyaa har'aa sadarkaa biyyaalessaatti kan kabajamu guyyaa HIV/AIDES ilaalchisuun hoggantoota naannichaa, abbootii amantaa, jaarsoolii biyyaa fi qaamolee qooda fudhattoota federaalaa waliin akka mari'atan beekameera.Preezdaanti Saahilawarq  turtii isaaniin Yunvaarsiitii Samaaraatti barattoota shamarranii fi hoggantoota kan hirmaachise dhimmoota koorniyaa irratti ni mari'atu.Dabalataanis Yunvaarsiitii Samaraa fi magaalichatti biqiltuu ni dhaabu jedhameeti eegama.Muummeen Ministira Dooktar Abiy Ahimad Finfinnee Kaazanchisitti duula qulqullinaa raawwatan.Dooktar Abiy Ahimad abbootii qabeenyaa taaksii magaalaa Finfinnee waliin ta'uun duula qulqullinaa raawwataniiru.Duullicha waldaalee taaksii minibaasii 13 fi Haayger Miidibaasii 3 hirmaataniiru.Waldaaleen taaksi torbaan darbe walga'ii gaggeesseen bulchiinsa magaalichaatti sagantaan tajaajila fooyya'aa manguddootaaf, namoota humna hin qabnee fi dhukkubsattootaaf kennuu kan dandeessisu ifoomuun isaa ni yaadatama jechuun Alaazar Taaddaleetu gabaase.Guyyaan farra malaammaltummaa dhaadannoo â€˜Naamusa daa'immanii fi dargaggootaa dagaagsuun dhaloota malaammaltummaa lagatu yaa horannu' jedhuun Damee Lixaa magaalaa Jimmaatti kabajamee jira.Guyyaan farra malaammaltummaa kun akka addunyaatti yeroo 16ffaaf,akkaa Itiyoophiyaatti  yeroo15ffaaf, akka Oromiyaatti ammoo  Yeroo, 14ffaaf kabajame.Malaammaltummaan ilaalchisee qaama hundaaf hubannoo ga'aa uumuuf sirnicha irratti qophiiwwaan barsiisoo ta'an dhiyaataniiru.Malaammaltumaa dhabamsiisuuf dhaloota malaamaltummaa lagatu fi  ummataa keessa baheef yaadu oomishuun dirqama ta'uu akka qabu sirnicha irratti ibsameera.Dhaloota malaammmaltuu balaalleffatuu fi murannoon irratti qabsaa'uu uumuun hojii xiyyeeffaannoon hojjetamuu qabu akka ta'es eerrameera.Akka OBN gabaaseetti Qaamoolee  malaamaltummaa irraatti hubannoo uumuu fi saaxiluu irratti gumacha olaanaa taasisaaniif beekkamtii fi baadhasni kennameera.Dhiiga osoo wal hin dibin Itiyoophiyaa ijaarun ni barbaachisa jedhan muummee ministiraa Dooktar Abiy Ahimad.Dooktar Abiy koonfaransii nageenyaa abbootiin qabeenyaa Oromoo fi Amaaraa Galma Barkumeetti qopheessanirratti kaleessa galgala argamuun ergaa dabarsaniiru.Waltajjiin akkanaa akka qophaa'u namoota tumsa taasisan, abbootii Gadaa, jaarsolii biyyaa, hayyootaa fi abbootii qabeenyaas galateeffataniiru.Qeerroo fi faannoo, qilleensi nageenyaa namoonni yaada isaanii bilisaan ittiin ibsatan akka dhufu taasisan galateeffataniiru.Ummanni Oromoo fi Amaaraa lakkoofsanis hedduu ta'uu ibsanii, waltumsaan yoo hojjetan jijjiirrama fiduu akka danda'an, garaagarteen isaanii bu'aa akka hin qabaatin eeran.Garaagartee waliif kabajuun, waliin hojjechuun ni barbaachisas jedhan.Dhaabbileen barnootaa iddoo nagayaa fi beekumsi itti horatamu qofa akka ta'u mootummaan hojjechaa jiraachuus ibsaniiru.Waldhabbiin dhiiga dhangalaasisu eenyufuu bu'aa kan hin qabaanne ta'uu kan ibsan muummee ministiraa, waljaalalaa fi walkabajaan biyya ijaaruuf yaa kaanun dhaamaniiru.Pireezedaantiin naannoo Amaaraa obbo Tamasgeen Xiruunah ambaasaaddaroota Fiinlaandii fi Faransaay waliin mari'atan.Preezdaantichi Itiyoophiyaatti Ambaasaaddara Faransaay Freedariik Boonteems waliin suphaa manneen amantii Lsalibalaa fi dhimmoota tuuriizimiirratti mari'ataniiru.Dabalataan Itiyoophiyaatti Ambaasaaddara Fiinlaand Hilliinaa Eraaksiinan waliin misooma damee qonnaa, barnootaa fi bishaan dhugiitiirratti mari'ataniiru.Olaantummaa seeraa mirkaneessuu fi malaammaltummaa ittisuu fi to'achuurratti hojjechaa jiraachuu Abbaan Alangee Waliigalaa Federaalaa beeksise.Fulbaana 2012 eegalee dhaabbilee barnoota olaanoo mootummaa, godinaalee fi magaalota Oromiyaa addaddaatti yakkoota raawwataman qulqulleessuuf koreen qoratu Koomiishinii Poolisii Federaalaa waliin qindoomuun hundaa'uu, qorannaa gaggeessuu ibsan.Naannoo Oromiyaatti Onkololeessa 12 fi 13,2012 walitti bu'iinsa mudatee tureen, lubbuun namootaa darbuu, namoonni 200 ol miidhaa salphaa fi cimaaf saaxilamuu, shakkamtoota 337 keessaa 250 amma ammaa to'atamuu ibsan.Yuunvarsiitiiwwan naannoo Amaaraa; Waldiyaa, Walloo, Dabra Birihaanitti sabummaarratti xiyyeeffachuun miidhaa qaqqabeen, lubbuun namaa darbuu, miidhaan qaamaa qaqqabuu, shakkamtoota adda baafatam 16 irratti qorannaan gaggeeffamaa jiraachuu himan.Hojii farra malaammaltummaarratti baatiiwwan shanan darban keessa hojjetameen, qabeenya malaammaltummaan qabamee ture Birrii miiliyoona 50 olii kaaznaa mootummaatti deebisiisun danda'ameera jedhan daayreektarri koominikeeshinii abbaa alangichaa obbo Zinaabuu Tuunun.Qabeenya biyyoota alaatti baqfame deebisiisuuf tarsiimon qophaa'era.Daayreektoreetiin dhimmicharratti hojjetu hundaa'uun biyyootii qabeenyi Itiyoophiyaa itti dhokfame waliin mariin gaggeeffamee waliigalteerra ga'amaa jiras jedhan obbo Zinaabun.Labsiin odeeffannoo sobaa fi jibbiinsaa tamsaasuu ittisu, labsiin bulchiinsaa fi to'annoo meeshaa waraanaa, akkasumas labsiin bulchiinsa sirna federaalaa dhiyeenyatti ragga'uun hojiirra akka oolan hojjetamaa jira jedhan.Ummanni yakkoonni yoo raawwataman, qophiilee jiran ilaalchisee qaama dhimmi ilaallatuuf akka saaxilus waamicha dhiyeessaniiru.Ministirri Ministeera Dhimma Alaa FDRI obbo Gadduu Aandaargaachaw dura taa'aa Koomiishinii Gamtaa Afrikaa Muusaa Faakii waliin mari'atan.Qophii yaa'ii hoggansa gamtichaa 33ffaa, dhimmoota siyaasaa fi nageenya naannoorratti Waajjira Gamtaa Afrikaatti mari'ataniiru.Koreen keessummeessituu biyyoolessaa ministir deettaa Ministeera Dhimma Alaa FDRI aadde Hiiruut Zammanaatin duurfamu, hundaa'uun hojii eegaluu ibsaniiru.Dura taa'aan Koomiishinii Gamtaa Afrikaa Muusaa Faakii Itiyoophiyaan waltajjiiwwan gamtichaa sirna gaaridhaan qopheessaa turuu ibsanii, kan baranaas haala dansaa ta'een akka keessummeeffamu abdii qaban himaniiru.Milkaa'ina waltajjichaatifis koomiishinichi tumsa barbaachisaa kan taasisu ta'uu eeraniiru.Yaa'iin ministiroota dhimma alaa fi hoggansa Gamtaa Afriikaa Amajjii 28 amma Gurraandhala 02,2012tti kan gaggeeffamu ta'a.Dura teessummaa Gamtaa Afrikaa preezdaantii Gibts Alsiisii harkaa Afrikaan Kibbaa kan fudhattu ta'a. Koonfaransiin nageenyaa galma Barkumeetti taa'amaa jira.Koonfaransichi mata duree "Itiyoophiyaa hunda keenyaf mijattu waloon yaa ijaarru" jedhuun gaggeeffamaa jira.Koonfaransii nageenyaa sadarkaa biyyoolessaatti qophaa'e kana kan qindeesse abbootii qabeenyaa Oromoo fi Amaarati.Waltajjicharratti hoggansi mootummaa, bakka buutonni hawaasa daldalaa, abbootiin amantaa, jaarsoliin biyyaa, abbootiin Gadaa, bakka buutonni dhaabbilee barnoota olaanoo hirmaachaa jiru.Haabtaamuu Taklasillaaseetu gabaase.Sudaanitti Ambaasaaddar Shifarraaw Jaarsoon ministira Ministeera Dhimma Alaa Sudaan Asmaa Mahaammad Abdallaa waliin mari'atan.Turmaata isaanitiin hariiroo biyyoota lamaanii daran gama hundaan cimsuurratti mari'ataniiru.Koree waloo biyyoota lamaanii, koomiishinii waloo fi waltajjiiwwan marii birootin hariiroo biyyoota lamaanii sadarkaa olaanaatti ceesisuuf sosochii taasisuun barbaachisaa ta'uu mari'ataniiru.Itiyoophiyaa fi Sudaan misoomaa fi loojastiiksiin walitti hidhuun guddina diinagdee mirkaneessuun ni barbaachisas jedhan.Itiyoophiyaan buufata Sudaan(Poort Suudaan) daldala alaa fi keesoof akka fayyadamtu, suphaan daandii Gadariif â€“ Matammaa fi Loogiyaa â€“ Humaraa akka hojjetamu ministirittiin akka tumsan Ambaasaaddar Shifarraaw gaafataniiru.Nageenyi lammiilee akka mirkanaa'u, eeyyama jireenyaa fi hojii akka argatan, waliigalteen hojjettoota walirraa fudhachuu akka raawwatamu ni hojjennas jedhan.Koonfaransiin nageenya biyyoolessaa boruu Finfinneetti adeemsifama.Koonfaransichis mata duree "Itiyoophiyaa hunda keenyaf mijattuu taatu haa umnu" jedhuun kan adeemsifamu ta'uun himameera.Koonfaransichis kan qophaa'e koree abbootii qabeenyaa naannoo Oromiyaa fi Amaaraatiini.Koorichi koonfaransicha ilaalchisee ibsa laaten, biyyattiitti rakkoowwan uumaman mariin furuun kan danda'amu ta'uu ilaalchisee kan qopha'e jedhan.Koonfaransicharratti hirmaattonni kumni 6 ni hirmaatu.Koonfaransichis galma Barkumeetti ni adeemsifama jedhan.Koonfaransii nageenyaa kanarratti hoggantoonni motummaa olaanoo, bakka bu'oota daldaltoota hawaasaa, abbootii amantaa, jaarsolii biyyaa, dhaabbilee barnoota olaanoo, dargagootaa fi kutaaleen hawaasaa garaagaraa ni hirmaatu.Misikkir Sinaaffiqtu gabaaseMuummee ministiraa FDRI Dooktar Abiy Ahimad jila Fandii Misoomaa Saawudii Arabiyaa waliin mari'atan.Dooktar Abiy jila fandichaa Dooktar Kaaliid S Alkuuderiin duurfamu har'a waajjira isaaniitti simatanii mariisisaniiru.Hojiilee misoomaa fi invastimantii Itiyoophiyaarratti mari'ataniiru.Muummee ministiraa Dooktar Abiy, Dooktar Kaaliid S Alkuuderii fi ministira Maallaqaa FDRI obbo Ahimad Shiidee waliigaltee liqaa Doolaara miiliyoona dhibba 1 fi miiliyoona 40 hojii daandii, qulqullinaa, dhiyeessii bishaaniif oolu walmallatteessisaniiru.Dabalataan Pireezedaantiin â€˜Akwaa Paawar Intarnaashinaal' Paadaa Paadmaantanii fi hoji gaggeessaan Humna Elektiriikaa Itiyoophiyaa Dooktar Abrahaam Balaay, waliigaltee anniisaa aduu naannoo Somaalee fi Afaaritti hojjetamuuf walmallatteessisaniiru.Itiyoophiyaa fi Fandiin Misoomaa Saawudii Arabiyaa waliigaltee liqaa Doolaara Ameerikaa miiliyoona dhibba 1 fi miiliyoona 40 mallatteessan.Waliigaltichas ministirri Ministeera Maallaqaa obbo Ahimad Shiidee fi itti aanaan dura taa'aa fandichaa Kaaliid Alkihuudraan har'a mallatteessaniiru.Liqichi dhala xiqqaa fi yeroo dheeraan kan kaffalamudha.Maallaqicha keessaa Doolaarri miiliyoonni 75 daandii Dabra Maarqoosii â€“ Mooxaa kiilo meetira 118 ijaaruuf oola.Doolaarri miiliyoonni 65 ammoo sagantaa â€˜waan wash' biyyoolessaaf oola jechuun kan gabaase Alaazaar Taaddalaati.Dabalataan naannoo Afaarii fi Somaaleetti humna elektiriika maddisiisuuf waliigalteen dhaabbata Saawudii Arabiyaa â€˜Akwaa Paawar' waliin mallatteeffameera.Waliigaltichi tumsa mootummaa fi damee dhuunfatiin naannolee lamaanitti iddoo Gaadii fi Decheettootti humna haaromurraa elektiriika meeggaa waatii 250 maddisiisuu kan dandeessisudha.Piroojaktichi tumsa mootummaa fi dhuunfaan Doolaara Ameerikaa miiliyoona dhibba 3 ijaarrama.Jilli Itiyoophiyaa ministira Ministeera Galiiwwanii FDRI aadde Adaanach Abeebetiin duurfamu, hoggansa Bulchiinsa Taaksii Chaayinaa waliin mari'ate.Aadde Adaanach ministira Bulchiinsa Taaksii Chaayinaa Waang Juun waliin Chaayinaatti walarganii mari'ataniiru.Muuxannoo fi tumsa galii walitti qabuu biyyoota lamaaniirratti mari'ataniiru.Itiyoophiyaatti, hirmaannaan abbootii qabeenyaa Chaayinaa kallattii invastimantiirratti qaban Doolaara Ameerikaa biiliyoona 4.2 qaqqabeera.Itiyoophiyaan oomisha alaa galchitu keessaa %72 ol kan qabatu oomishaalee Chaayinaati.Itiyoophiyaan oomishti gara Chaayinaatti ergitu Doolaara biiliyoona 1.1 qaqqabeera.Marichaanis hariiroo diinagdee biyyoota lamaanii jajjabeessun murteessaa waan ta'eef, caalmaan waliin hojjechuuf waliigalameera.Ministir deettaan Ministeera Dhimma Alaa FDRI aadde Hiiruut Zammanaan, Ministeera Dhimma Alaa Israa'eelitti itti aantuu daayreektar janaraalaa dhimmoota Afrikaa Ambaasaaddar Iyyaant Shileeyin waliin mari'atan.Aadde Hiiruut hariiroo Itiyoophiyaa fi Israa'eel barootaf cimee ture, daran gama hundaan jabeessun murteessaa ta'uu ibsaniiru.Biyyoonni lamaan nageenya saaybarii, qonna ammayyaa, oomisha qurxummiirratti waliigalteewwan kanaan dura mallatteessan hojiirra oolchuurratti sochiilee jiranirratti mari'ataniiru.Ambaasaaddar Iyyaant Shileeyin gama isaanitiin hariiroo diippiloomaasii biyyoota lamaanii walitti dhufeenya ummattootatiin utubuun ni barbaachisa jedhan.Fayyadama bishaaniirratti muuxannoo Israa'eel qabdu Itiyoophiyaan qooddachuu akka barbaaddu waltajjichaan ibsameera.Waliigalteewwan wayita muummee ministiraa Dooktar Abiy Ahimad Israa'eel daawwatanitti mallatteeffaman, qorachuu fi hojiirra oolchuuf ogeeyyiin Israa'eel dhiyeenya gara Itiyoophiyaa ni dhufu.Manni Maree Bakka Bu'oota Ummataa Ameerikaa Pireezedaantiin Ameerikaa Doonaald Tiraamp akka himataman sagalee laate.Preezdaantichi Koongirasii Ameerikaatin akka imatan sagaleen itti laatameera.Carraan akkanaa preezdaantota biyyattii isaan mudate keessaa 3ffaa isaan taasisa.Mormii dheeraa kaleessa galgala taasifameen booda, preezdaantichi taayitaarraa akka kaafamaniif sagaleen itti laatameera.Taayitaa isaanii karaa hin malleen fayyadamuun hojii koongirasichaa gufachiisaniirus jedhameera.Pireezedaanti Andiriiw Joonsanii fi Biil Kiliintanitti aananii sagaleen taayitaarraa kaafamuu irratti laatamuun Tiraamp, preezdaantii sadaffaa ta'aniiru.Koongirasichaan miseensonni Riippablikaanaa fi Demokraatotaa mormii yeroo dheeraa fudhate irratti taasisaniiru.Tiraampirratti sagaleen himannaa banuu akka laatamu kan taasise, filannoo preezdaantummaa itti aanuf qophaa'aa kan jiran Joo Baaydan irratti qorannaan akka taasifamu dhiibbaa taasisuu, dhimma Yuukreenii fi Raashiyaati.Miseensota Koongirasii keessaa 230 deeggaranii, 197 ammoo mormaniiru.Himannaa lammaffaan ammoo sagalee deeggarsaa 229 fi 198 mormiidhan darbeera.Koongirasichi dhimmicharratti sagalee yoo laatu, Tiraamp Miichigaanitti duula kakaasii filannoorra oolaniiru.Yaa'iin raayyaa ittisaa fi tumsa teeknikaa Itiyoophiyaa fi Raashiyaa 10ffaan Mooskootti gaggeeffamaa jira.Kaayyoon waltajjichaa hariiroo raayyaa ittisaa fi tumsa teeknikaa biyyoota lamaanii cimsuudha.Jila Itiyoophiyaa ministir deettaan Ministeera Raayyaa Ittisa Biyyaa FDRI Ambaasaaddar Leelaa Aalam G/yohaannis, jila Raashiyaa ammoo itti aanaan daayreektara tumsa raayyaa fi teeknikaa biyyattii Anaatooliyoo Puunchuuk duursuun walga'icha gaggeessaa jiru.Ambaasaaddar Leelaa Aalam hariiroo fi tumsa biyyoota lamaanii barootaf ture dinqisiifataniiru. Yaa'iin Caffee Gadaa Oromoo Walloo deebisanii hundeessuu gaggeeffame.Waajjirri Dhimmoota Koominikeeshinii Godina Addaa Oromoo Walloo akka beeksisetti, yaa'iin caffee Gadaa Oromoo Walloo deebisanii hundeessuu taa'ameera.Yaa'ichaan sirna Gadaa Oromoo waggoota dheeraaf adda citee ture deebisuuf murtaa'era.Waltajjichaan miseensonni Gadaa Oromoo deebisan namoonni 9 filatamaniiru.Miseensonni kanneen Gadaan marsaa waggaa saddeet saddeetin akka hogganuu fi sirnichi bakkatti akka deebi'uuf akka hojjetan imaanaan irra kaa'ameera.Yaa'ichaan saboota biroo waliin jaalala, waltumsaa fi obbolummaan hojjechuuf kallattiin kaa'ameera.Maxxansi meeshaalee filannoo biyyoolessaa Duubaayitti eegalameera.Boordiin Filannoo Biyyoolessaa Itiyoophiyaa meeshaalee filannoof tajaajilan biyyaan alatti yoo maxxansiisu kun kan jalqabaa ta'uu EBCn gabaasera.Maxxansicha walitti qabduun boordichaa aadde Birtukaan Miidhaksaan jalqabsiisaniiru.Maxxansoonni kanneen afaan Oromoo, Amaaraa, Soomaalee, Tigraayii fi afaan Afaarini qophaa'aa jiru.Maxxansicha hojjechaa kan jiru dhaabbata Duubaayitti argamu, muuxannoo waggoota 40 qabu Alfaaraagiidha.Amma ammaattis meeshaalee filannoo Keeniyaa, Yuugaandaa, Maalaawii fi Taanzaaniyaa maxxanseera.Boordiin Filannoo Biyyoolessaa Itiyoophiyaa, gaaffii Paartii Demokraasummaa Itiyoophiyaarratti ka'ee tureef murtee laate.Gaaffiin paarticharratti ka'ee ture waggaa lamaaf walmormisiisaa tureera.Paartichi xalayaa Onkololeessa 25,2012 boordichaaf barreessen, filannoo hoggansaa fi walga'ii mana maree paartichaarratti komii kaaset ture.Manni maree paartichaa walga'ii ariifachiisaa Adoolessa 6,2011 gaggeessen, murtee addaddaa dabarsuu fi boordichi beekamtii akka laatuf gaafateet ture.Boordichaan beekamtii akka hin argatinis xalayichaan gaafateet ture.Onkololeessa 23,2012 ammoo walga'ii ariifachiisaa gaggeessuu, walga'ichi yaada miseensota mana marichaatin kan waamame ta'uu, guyyaan walga'ii murtee hoji raawwachiistuun murtaa'uu eera.Boordichis murteewwan dhiyaatan ka'umsa godhachuudhan,Sadaasa 29,2012 hoggansa paartichaa olaanoo waliin mari'achuu ibseera.Boordichi adeemsii fi murteewwan paartichaa seera kan eeggatan ta'uu beeksiseera.Waltajjiin marii barbaachisummaa riifoormii ADWUI fi hundeeffama Paartii Badhaadhinaarratti xiyyeeffachuun magaalaa Adaamaatti gaggeeffamaa ture xumurame.Waltajjii guyyootii sadiif gaggeeffamerrattii hojjettoonni biiroolee miseensa paartii ta'an, hirmaachaa turaniiru.Marichi magaalaa Adaamaa Galma Abbaa Gadaatti gaggeeffamaa tureera.Xumura waltajjichaarratti itti aanaan preezdaantii mootummaa naannoo Oromiyaa obbo Shimallis Abdiisaa fi hogganaan paartii giddugaleessaa obbo Fiqaaduu Tasammaan argamaniiru.Marii kanarratti miseensonni 2,000 ol ta'an hirmaachuu Biiroon Dhimmoota Koominikeeshhiinii Mootummaa Naannoo Oromiyaa beeksiseera.Waltajjichaan kallattiin hojii gara fuula duraa kaa'ameera.Itti aanaan muummee ministiraa FDRI obbo Dammaqaa Makoonnan, ministira Dhimma Alaa Swiizarlaand waliin mari'atan.Itti aanaan muummee ministiraa FDRI obbo Dammaqaa Makoonnan, ministira Dhimma Alaa Swiizarlaand Ignaazi'oo Kaasiis waliin mari'atan.Turmaata isaanitiin dhimmoota hariiroo biyyoota lamaaniirratti mari'ataniiru.Tumsa gara fuula duraa biyyoota lamaaniirrattis mari'ataniiru.Maallaqa biyyaa baqfame gara biyyaatti deebisuuf hojjetamaa jiraachuu Abbaan Alangee Waliigalaa beeksise.Waggoottan darbanitti seeraan ala qabeenya burjaajjiin biyyaa baqfame gara biyyaatti deebisuuf hojjetamaa jira jedhan Abbaan Alangee Waliigalaa Biraanuu Tsaggaayeen.Namoota caasaa mootummaa keessa turanii fi isaan waliin hariiroo cimaa qabaniin qabeenyi biyyaa gara alaatti baqfamaa tureera jedhan abbaan alangichaa gabaasa baatii 11 Mana Maree Bakka Bu'oota Ummataatif wayita dhiyeessanitti.Qabeenya kanas deebisiisuuf biyyoota waliin waliigalamuu eeraniiru.Koominikeeshiniin abbaa alangichaa obbo Zinaabuu Tulluun Faanaa Broodkaastiing Koorporeetitti akka himanitti, seerri qabeenya yakkaan argame bulchuun ittiin danda'amu deeggaru akka hin jiraatin ibsu.Daayreektoreetiin qabeenya alatti baqfame deebisiisu hindaa'uu ibsaniiru.Bara 2011 qabeenya ummataa seeraan ala burjaajjiin kuufame Birrii miiliyoona 95 ol deebisiisuu ibsaniiru.Baatiiwwan sadan darbanittis Birriin miiliyoonni 35 ol deebisiifamuu ibsaniiru.Geetaasaw Yashiiwaastu gabaase.Miseensonni Koomiishinii Bulchiinsa Daangaa fi Dhimmoota Eenyummaa itti aanaa kantiibaa magaalaa Fininnee Injiinar Taakkalaa Uumaa waliin mari'atan.Walitti qabaan koomiishinichaa Dooktar Xaasaw Gabreen Faanaa Broodkaastiing Koorporeetitti akka himanitti, bulchiinsi magaalichaa koomiishinicha waliin hojjechuuf qophaa'ummaa muul'iseera jedhan.Kunis hojii koomiishinichaatif tumsa gaaridha jedhaniiru.Koomiishinichi ega hundaa'ee hojiilee hojjechaa jiruu fi bulchiinsi magaalichaa tumsa taasisuun ga'eesaa ba'achuurratti mari'atameera.Mariin ammaa akka waltajjii walbarmaataatti kan tajaajilu yammuu ta'u, gara fuula duraatti qindoominaan hojjechuun dhimmoota danda'amurratti haasa'aniiru.Madrakii fi Sochiin Biyyoolessaa Amaaraa filannoo bara 2012f qophaa'aa jiraachuu beeksisan.Qindoominni paartilee afurii Madrak (Koongirasii Federaaliistii Oromoo, Aranaa Tigraay, Paartii Sooshaal Demokraasii fi Sochii Bilisummaa Sidaamaa) fi Sochiin Biyyoolessaa Amaaraa filannoo waliigalaaf qophii taasisaa jiraachuu ibsaniiru.Heerri mootummaa FDRI waggaa shan shanitti filannoon waliigalaa akka gaggeeffamu kaa'a.Dura taa'aan Madrak Piroofeesar Mararaa Guddinaan akka Faanaa Broodkaastiing Koorporeetitti himanitti, paartin isaanii filannoon baranaa yeroosaa eeggatee akka gaggeeffamu barbaada.Kaadhimamtoota qopheessuu, biiroo banuu, kan duraa cimsuurratti hojjetamaa jiraachuu ibsaniiru.Naannoorratti teessoo mana maree qooddachuu yookin hoggantummaan injifachuuf akka dorgoman ibsaniiru.Naannolee afuritti kaadhimamtoota dhiyeessuun dorgomuuf qophii ta'uus eeraniiru.Dura taa'aan Sochii Biyyoolessaa Amaaraa Dooktar Dassaalany Caanneen gama isaanitiin paartin isaanii qophii filannoo duraa xumuraa jiraachuu eeru.Dhaabbilee barnootaa olaanoo keessatti nagaa buusuuf qooda isaanii kan ba'an ta'uu Paartiileen siyyaasaa naannoo Oromiyaa fi Amaaraa keessa socho'an ibsan.Waltajjiin waloo paartiilee siyyaasaa naannoo Oromiyaa fi Amaaraa keessa socho'anii Finfinneetti gaggeeffamaa turee jira.Mariin kun naannoolee lamaan keessatti madda rakkoo walitti bu'iinsaa ilaalchisee yaada furmaataa kaa'uufi jedhameera.Akkasumas hariiroo ummattoota naannoolee lamaanii cimsuun walii galtee biyyaaleessaa uumuuf marii gaggeeffamaa ture ta'uus ibsameera.Waltajjiin marii guyyaa lamaaf gaggeeffamaa tures ibsa ejjennoo waliinii baafachuun har'a xumurameera.Paartiileen kunneen dhaabbilee barnootaa olaanoo keessatti nagaan akka bu'uu fi adeemsi baruu fi barsiisuu karaa nagaan akka itti fufuuf ga'ee isaanii kan ba'an ta'uu dubbataniiru.Mootummaan qaamoolee barattoota giddeetti walitti bu'iinsi akka uummamu godhan irratti tarkaanfii akka fudhatu ibsa isaaniin gaafataniiru.Dabalataan dhaabbilee barnootaa olaanoo keessatti eeggumsi cimuu akka qabus hubachiisaniiru.Abbootiin gadaa aadaa muuxxannoo walitti bu'iinsa hiikuu qaban fayyadamuun hariiroo biyyaaleessummaa cimsuuf hojjechuu akka qaban gaafatamaniiru.Waltajjiin marii araara nageenyaa magaalaa Adaamaa Galma Abbaa Gadaatti gaggeeffameera.Miseensonni komishinii araara biyyaaleessaa abbootiin gadaa walitti dhufeenyaa biyyaaleessaa cimsuuf qooda isaanii ba'uu akka qaban gaafataniiru.Abbootiin gadaa aadaa walitti bu'iinsa hiikuu addaa qabaachuu isaanii kan eerrame yoo ta'uu, aadaan kunis nageenyaa, tokkommaa, biyyaa fi ummataaf faayidaa guddaa akka qabu miseensonni komishinii araara biyyaaleessaa dubbataniiru.Duudhaa abbootii gadaa kana guddisuun walitti dhufeenya biyyaaleessaaf oolchuuf kan hojjetan ta'uu miseensonni komishinichaa himaniiru. Itti aanaan muummee ministiraa obbo Dammaqaa Makoonnan daayreektar janaraala Dhaabbata Baqattoota Addunyaa Antooniyoo Vitoriinoo waliin mari'atan.Obbo Dammaqaan daayreektaricha Swiizarlaand Jeeneevaatti argatanii waliin mari'ataniiru.Turmaata isaanitiin dhimma baqattootaa fi deebitootaarratti mari'ataniiru.Dhaabbatichi deeggarsi laatu cimee kan itti fufu ta'uun eerameera.Paartileen Sudaan Kibbaa mootummaa waloo hundeessuuf waliigalan.Pireezedaantiin Sudaan Kibbaa Saalvaa Kiir Maayardiit akka beeksisanitti, paartileen morkattootaa fi mootummaan biyya bulchaa jiru mootummaa waloo tokko hundeessuuf waliigalaniiru.Morkataa Pireezedaanti Saalvaa Kiir Maayardiit; Dooktar Riik Maachaar yeroo qabametti mootummaa biyyattii hundeessuuf waliigalaniiru.Waliigalamuun kun kan ifoome Ameerikaan qondaaltota Sudaan Kibbaa waliigalteen biyyattiitti akka hin buune taasisan lama irratti qoqqobbii kan keessu ta'uu ega beeksistee guyyaa tokkoon booda.Qondaaltonni lamaan ministira dhimmoota kaabinee Maartiin Eeliyaa Loomuuroo fi ministira dhimma raayyaa ittisaa Kool Maanyaang Juuki.Qoqqobbiin Ameerikaan baaste qabeenyi isaanii Ameerikaa keessatti akka hin sochoone kan taasisudha. Badhaasni Noobeelii Nageenyaa bara Faranjootaa 2019 muummee ministiraa Dooktar Abiy Ahimad injifatan nuufis ulfina jedhan Eertiraanonni.Jilli Eertiraa Piroojaktoota misooma jallisii naannoo Amaaraa keessatti hojjetaman daawwateera.Ministeera Qonnaa Eertiraatti daayreektarri fayyadama qabeenya uumamaa obbo Gabramasqal Tawaldaan Tajaajila Oduu Itiyoophiyaatti akka himanitti, ummanni Itiyoophiyaa fi Eertiraa rakkoo siyaasaarraa kan ka'e waggoota 20f adda turuu ibsaniiru.Muummee ministiraa Dooktar Abiy Ahimad, Pireezedaanti Isaayyaas Afawarqii waliin walitti dhiyeenyan hojjechuu isaanitiin hariiroon biyyoota lamaanii haaromaa jraachuu ibsan.Hariiroon biyyoota lamaanii haaromuun walitti dhufeenyi ummataa akka cimu, nageenyii fi diinagdeen nannichaa akka jajjabaatu taasisa jedhaniiru.Miseensi jilichaa Injiinar Iyyoob G/masqal gama isaanitiin muummee ministiraa Dooktar Abiy badhaasa Noobeelii injifachuu isaanitiin gammanneerra, boonnerra jedhan.Badhaasichi kan ummata Itiyoophiyaa, Eertiraa fi Afrikaanotaa ta'uus ibsaniiru.Badhaasni noobeelii nageenyaa muummee ministiraa Dooktar Abiy Ahimad Dilbata dhuftu Goda Hambaa Biyyoolessaa ni kaa'ama jedhame.Ministeerri Aadaa fi Tuuriizimii FDRI akka beeksisetti badhaasni noobeelii nageenyaa addunyaa 10ffaan Dilbata dhuftu goda hambaa ni kaa'ama.Badhaasichi hoggansi mootummaa fi namoonni beekamoon bakka argamanitti goda hambaa gala.Muummeen ministira Fiinlaandi Saanaa Maariin ga'eettiin umurii 34 addunyaarra umurii xiqqoon gaggeessaa taa'an.Saanaa Maariin muummeen ministira Antii Riinee aangoo gad dhiisuun walqabateeti gara aangootti kan dhufan.Ministeera Geejjibaa kan turaan Saanaa Maariin paartii isaanii dimokiraasii hawaasumaattu isaan filaate.Dubartootaa kan hoogganamu paartonni shaan qindoominaan ni gaggeessu jedhameera.Saanaa Maariin addunyaarraa umurii xiqqoon nama muummee ministira ta'an yoo ta'u, muummeen ministira Yuukreen umuriin 35, muummeen ministira Niwuuzilaand Jaasiindaa Arderiin ammoo umurii 39 itti aanu.Muummeen ministira Saanaa Maariin abbaa malee kan guddatan yoo ta'u, Yunvaarsiitii si'a galan maatii isaaniif nama jalqabaati jedhame.Itiyoophiyaanonni Taanzaaniyaatti hidhaarra turan 1443 gara biyyaa deebi'uufi.Imbaasiin Itiyoophiyaa Taanzaaniyaatti argamu Koomiishinii Gamtaa Awurooppaa fi Dhaabbata Baqattoota Addunyaa waliin ta'uun Itiyoohiyaanota hidhaarra turan kanneen gara biyyaatti deebisuuf qophii xumureera.Lammiilee kanneen gara biyyaatti deebisuu fi of dandeessisuufis hojjetamaa jira jedheera imbaasichi.Ambaasaaddar Yoonaas Yooseef jila Gamtaa Awurooppaa fi Dhaabbata Baqattoota Addunyaa waliin mari'achuun lammiilee kanneen gara biyyaa deebisuuf waliigalteerra ga'aniiru. Fooramiin baqattoota idil addunyaa Jeeneevaa Swiizarlaanditti gaggeeffamuu eegale Jilli Itiyoophiyaa itti aanaa muummee ministiraa obbo Dammaqaa Makoonnaniin duurfamu fooramii baqattootaa kanarratti hirmaachuuf kaleessa Swiizarlaand galuun isaa ni yaadatama.
Obbo Dammaqaan fooramicharratti haasaa ni taasisuun eegamu.
Dhaabbilee deeggarsa namoomaa idil addunyaa teessoo isaanii Jeeneevaa godhatan waliinis ni mari'atu.
Baqattoota heedduu simattee keessummeessaa waan jirtuuf Afrikaa bakka bu'uun kan filatamte Itiyoophiyaa qofa jedheera Waajjirri Itti Aanaa Muummee Ministiraa.
Itiyoophiyaan lammiilee biyyoota 29 dhufan, miiliyoona 1tti siqan simattee keessummeessaa jirti.
Obbo Dammaqaan kaleessa galgala daayreektar janaraala Dhaabbata Fayyaa Addunyaa Dooktar Teediroos Adihaanoom waliin mari'ataniiru.
Uwwisa fayyaa, eegumsa fayyaa duursaa, nyaata madaalawaa, dhiyeessii faarmaasiitiyuukaalirratti mari'ataniiru.
Dhaabbatichi Itiyoophiyaa waliin hojjechuu kan itti fufu ta'uun ibsameera.
Jilli diippiloomaasii hawaasummaa Itiyoophiyaa har'a waaree booda Eertiraa seenera.
Jilli Ministeera Aadaa fi Tuuriizimii FDRIn duurfamu kun torbee tokkoof Eertiraa tura.Jilichaan miseensonni 66 hammatamaniiru.
Jilichi ministir deettaa Ministeera Aadaa fi Tuuriizimii aadde Bizuunash Masarat, miseensota ministeera Dhimma Alaa, Ministeera Aadaa fi Tuuriizimii, Tiyaatira Biyyoolessaa, weellistoota beekamoo, Jaanoo Baand kan hammatedha.
Imalli jilichaa hariiroo ummataa, Eertiraa fi Itiyoophiyaa cimsuuf kan kaayyeffatedha.
Asmaraa, Karanii fi Mitsiwwaatti qophiin muuziqaa ni dhiyaata jedhameera.
Jilli aadaa Eertiraa Gurraandhala 2011 gara Itiyoophiyaa dhufuun Finfinnee, Adaamaa, Baahir Daarii fi Hawaasaatti qophiisaa dhiyeessun ni yaadatama.
Naannoo Amaaraa magaalaa Baahir Daaritti shugguxiin 449 to'atame.
Shugguxii seeran alaa kanneenin ala meeshaaleen koontiroobaandiis to'atameera.
Meeshaaleen kanneen eeruu ummatni laatee fi qaamoleen nageenyaa sakattoo taasisaniin qabamaniiru.
Meeshaaleen kanneen mana nama dhuunfaa keessatti kuufamuuni kan qabaman.
Biiroon Bulchiinsaa fi Nageenyaa Naannoo Amaaraa poolisii waliin dhimmicha qorachaa jiraachuunis eerameera.
Paartileen naannoo Oromiyaa fi Amaaraa keessa socho'an waltajjii waloof taa'aniiru.
Dhaabbilee barnoota olaanoo naannolee lamaan keessatti argamanitti walitti bu'iinsa mudaturratti mari'achuudhan kallattii furmaataa kaa'uuf ta'uun eerameera.
Hariiroo ummattoota naannolee lamaanii caalmaan cimsuurrattis ni mari'atama jedhameera.
Paartileen siyaasaas walitti dhiyeenyan akka hojjetan, sagantaa fi kaayyoo isaanii naannolee addaddaatti deeggartoota isaanitiif akka beeksifatan gargaara.
Dura taa'aan ABO obbo Daawud Ibsaa fi dura taa'aan Muul'ata Hawaasummaa Amaaraa obbo Siyyuum Mangashaan paartilee naannolee lamaanii bakka bu'uun ibsa laataniin, waltajjichi walshakkii keessaa ba'uun tumsaan hojjechuurratti xiyyeeffata jedhaniiru.
Tuurk loltoota Liibiyaa Dhaabbanni Mootummoota Gamtooman deeggaruuf tumsa taasisuufi.
Ankaaraa fi Triippooliin waliigaltee deeggarsa raayyaa ittisaa ega walii mallatteessaniin booda Tuurk deeggarsichaaf qophii ta'uu beeksisteetti.
Pireezedaantiin Tuurk; Reesiip Xayib Erdoohaan Medetiraaniyaanii bahaatti fedhii fi faayidaa Liibiyaa fi Tuurk kabachiisuuf ni hojjenna jedhaniiru.
Erdoohaan gareen Jeneraal Kaliif Haaftaarin duurfamu seera qabeessaa mitis jedhaniiru.
Erdoohaan Istaambuulitti muummee ministiraa Liibiyaa Dhaabbata Moottummota Gamtoomaniin deeggaramu Faayaz al-Saaraaj waliin mari'ataniiru.
Deeggarsichi mana maree Tuurkin yoo ragga'e hojiirra kan oolu.
Tibba darbe Kaaliif Haaftaar, looltonni isaa Triippoolii akka to'atan ajajuunisaanii ni yaadatama.
Yaa'iin Waraana lafarraa biyyoota Afrikaa Baatii Guraandhalaa bara Faranjootaa 2020 Itiyoophiyaatti ni gaggeeffama.
Yaa'icha Raayyaa Ittisa biyyaa FDRI fI Waraana Ameerikaa Afrikaatu walta'uun qopheessa jedhameera.
Afrikaatti Itti aanaa hogganaan Waraana Ameerikaa Birgaadeer Jeeneeral Laaftee Filooraa qophii yaa'ichaa irratti mari'achuuf daawwaannaa taasisaaniiru.
Haala qophichaa ilaalchisee itti gaafatamtoota Raayyaa Ittisa Biyyaa FDRI waliin marii taasiisaniiru.
Waraanni Ameerikaa Ardii Afrikaatti nageenya itti fufiinsa qabu mirkaneessuuf haala sochuu Itiyoophiyaa fi Gamtaa Afrikaaf deeggaruun danda'u irratti mari'atameera.
Yaa'iin kun guyyoota afuriif kan ggaggeeffamu yoo ta'u, hoggantoonni Waraanaa biyyoota Afrikaa irraa walitti babba'an irratti hirmaatu jedhameera.
Hariiroo loltummaa cimsuun nageenyaa Ardichaa eeguuf kan mari'atamu ta'uu ragaan Afrikaatti Waajjira waraana Ameerikaa argame ni mul'isa.
Kaabineen bulchiinsa magaalaa Finfinnee Ejansiin Soorata Barattoota akka hundaa'u murtee dabarse.
Hundaa'uun ejansichaa bara baajataa qabametti dhiyeessi meeshaalee barnootaa fi sirna soorata barattoota itii fufiinsa akka qabaatuuf ni gargaara jedhame.
Ejansichi baajata bulchiinsi magaalaa remade fi qamooleen gargaarsa garagaraa dhiyeessaan qixaan akka biraa ga'uuf ni hojjeta jedhame.
Hundaa'uun ejansicha dhaloonni xiyyeeffannoo isanii barnoota qofaarraa akka taasisaaniif ni gargaara.
Ejansichi akka hundaa'uuf labsii dhiyaate mana mareef qajeelcheera.
Manni Maree Minsterootaa yaa'ii idileessaa 77ffaa har'a gaggeesseen dhimmoota garagaraa irratti mari'achuun murtii dabarseera.
Manni marichi wixinee labsii bulchiinsa proojektii mootummaa federaalaa fi sirna gaggeessummaarratti qophaa'erraati mari'ateera.
Manni marii ministeeroota beekkamtii laachuu murteewwaan abbaa seerummaa tajaajila biyyoota alaaf kennamee fi waliigaltee raawwachiisummaa raggaasisuuf wixinee labsii qophaa'e ilaaleera.
Manni marichi wixinootarratti bal'inaan erga mari'atee booda fudhatee akka raggasisuuf mana maree bakka bu'oota ummaataaf akka darbu murteesseera.
Dabalataaniis manni mareen kun waliigalteewwaan garagaraa dhimma alaaf dhiyaataanii fi wixineewwaan labsii ragga'anirratti erga mari'atee mana maree bakka bu'oota ummataaf akka darbu murteessaniiru.
Sudaanitti Ambaasaaddarri Itiyoophiyaa Shifarraaw Jaarsoon, muummee ministiraa mootummaa cee'umsaa Sudaan Abdallaa Haamdook waliin mari'atan.
Ambaasaaddar Shifarraaw haala jireenya lammiilee Itiyoophiyaa Sudaan jiraatanii fi hariiroo biyyoota lamaaniirratti muummee ministirichaa waliin mari'ataniiru.
Hariiroo diinagdee, fayyadama buufataa, misooma daandii, baaburaa fi bu'uuraalee misoomaarrattis mari'ataniiru.
Gama biraatin nageenya naannoo fi hariiroo biyyoota ollaarrattis xiyyeeffataniiru.
Sudaan lammiileen biyyoota alaa hojiilee daldalaarratti akka hin bobbaane seera ega baasten booda, lammiilee Itiyoophiyaa biyyattii jiraatan dabalatee lammiileen biyyoota biroo hidhamaa fi dararamaa jiru.
Adabbiin kaa'ame ulfaataa ta'uu fi hariiroo barootaa ilaalcha keessa galchuun akka ilaalamu ambaasaaddarichi gaafataniiru.
Muummee ministiraa Abdallaa Haamdook gama isaanitiin Itiyoophiyaa fi Sudaan hariiroo gaarii barootaa kan qaban ta'uu ibsuun, seerri ba'e Itiyoophiyaanota kan hin ilaallanne ta'uu beeksisaniiru.
Hidhaa fi dararaan akka dhaabbatu, qondaaltota mootummaa dhimmi isaan ilaallatu waliinis kan mari'atan ta'uu eeraniiru.
Fooramiin qindoomina qaamolee haqaa naannoo Oromiyaa hundeeffame.
Fooramichi sirna haqaa naannichaa ammayyeesuuf ga'ee ni qabaata jedhameera.
Manni Murtii Waliigalaa Oromiyaa akka beeksisetti fooramiin hundaa'e, sadarkaa naannoo, godina, magaalaa fi sadarkaa aanaatti koree qindoominaa kan of keessaa qabudha.
Fooramichaan kooreen olaanoo filatameera.
Sanadni wal hubannoo hoggantoota olaanoo qaamolee haaqaa mallattaa'era.
Fooramiin qindoominaa kun fooyya'iinsa sirna haqaarratti ga'ee ni qabaata jedhameera.
Sirna haqaa fooyyessuun olaantummaa seeraa mirkaneessuu fi mirgi namoomaa lammiilee akka kabajamuuf, ijaarsa sirna demokraasii keessatti qooda ol'aanaa qaba jedhameera.
Itiyoophiyaa fi Noorweey hariiroo isaanii cimsuuf kan hojjetan ta'uun ibsame.
Ministir deettaan Ministeera Dhimma Alaa FDRI Dooktar Maarqoos Takleen itti aanaa ministiraa Ministeera Haqaa Noorweey Kiristoofar Siivarseen waliin mari'ataniiru.
Turmaata isaanitiinis dhimmoota hariiroo biyyoota isaanii cimsanirratti xiyyeeffataniiru.
Dooktar Maaqoos, Noorweeyitti simannaa fi keessummeessa looreetii noobeelii nageenyaa muummee ministiraa Dooktar Abiy Ahimadiif taasifameef galateeffataniiru.
Injiinar Taakkalaa Uuman miseensota Koomiishinii Araaraa Biyyoolessaa waliin mari'atan Koomiishinichi hojii waliigaltee biyyoolessaa uumuuf hojjetu keessatti deeggarsi bulchiinsa magaalichaa akka irraa hin fagaanne gaafataniiru.
Itti aanaan kantiibaa magaalaa Finfinnee Injiinar Taakkalaa Uuman gama isaanitiin bulchiinsi magaalichaa tumsa barbaachisaa kan taasisu ta'uu ibsaniiru.
Deenmaark filannoo biyyoolessaa gaggeeffamuuf Doolaara Ameerikaa miiliyoona 1.5 laachuuf waliigaltee deeggarsaa mallatteessite.
Waliigalticha Itiyoophiyaatti Ambaasaaddarri Deenmaark Kaariin Paalsenii fi bakka bu'aan Dhaabbata Mootummoota Gamtoomanii Tuurhaan Saalh mallatteessaniiru.
Waliigaltichi ministirri Ministeera Tumsaa Deenmaark wayita Itiyoophiyaa daawwatanitti waadaa kan galamedha.
Ambaasaaddar Kaariin Paalsen biyyi isaanii filannoon biyyoolessaa Itiyoophiyaatti taasifamu nagayaan gaggeeffamuun, demokraatawaa fi iftoomina akka qabaatu kan deeggaran ta'uu ibsaniiru.
Filannichi haqa qabeessaa fi bilisa akka ta'u Dhaabbata Mootummoota Gamtoomanii fi dhaabbilee addunyaa waliin qindoominaan kan hojjetamu ta'uu ibsan.
Deeggarsichi Dhaabbata Mootummoota Gamtoomanitti Sagantaa Misoomaa Itiyoophiyaatti demokraasii cimsuuf Piroojaktii gaggeeffamu raawwachiisuuf kan ooludha jedhameera.
Akka ragaan Dhaabbata Mootummota Gamtoomanitti Sagantaan Misoomaa Itiyoophiyaa muul'isutti, Piroojaktichi bara Faranjootaa 2019 hanga 2022 humna boordichaa cimsuuf kan ooludha.
Filannoo waliigalaa Biriitaaniyaan paartiin Joonsan injifachuu himame.
Filannoo waliigalaa kaleessa gaggeeffameen paartiin biyyicha bulchaa jiru teessoowwaan 360 ol argachuun, sagalee caalmaan injifachuu danda'eera.
Paartichi filannicha injifachuun walqabatee, muummeen ministira Biriitaaniyaa Booris Joonsan Biriitaaniyaan hiikkaa gamtaa Awurooppaa waliin taasistu Baatii dhufu hojjirra ni oolchuun eeggama.
Morkaataa cimaa Booris Joonsan kan ta'an paartiin Leebar bara Faranjoota 1935 asi sagalee xiqqaa argachuun isaa himameera.
Paartiin Leebar filannichaan sagalee 203 argateera.
Bu'aan filannicha erga ifoomee booddee Booris Joonsan ergaa baga gammadanii dabarsaniiru.
Biriitaaniyaatti Baatii Muddee filannoon gaggeeffamuun waggoota 100 booda isa jalqabaati jedhame.
Waltumsaan hojjechuun jijjiirramuun barbaachisaa ta'uu Pireezedaanti Saahilawarq Zawdeen beeksisan.
Kopha kophaa deemurra waliigalteen tumsaan imaluun bu'a qabeessa nama taasisas jedhaniiru.
Jijjiirrama eegalle walqabanneet galmaan geenya jedhan looreetiin noobeelii nageenyaa addunyaa muummee ministiraa Dooktar Abiy Ahimad.
Dooktar Abiy Ahimad affeerraa irbaataa gammachuu badhaasichaa sababeeffachuun masaraatti qophaa'erratti haasaa taasisaniiru.
Muummee ministiraa simannaa miidhagaa taasifameef galateeffatanii, jijjiirrama eegalame galmaan ga'uuf harka wal yaa qabannuun dhaamaniiru.
Pireezedaanti Isaayyaas Afawarqii fi ummata Eertiraas galateeffataniiru.
Walqabannee hojjechuun kadhaa fi hiyyummaa keessaa ni baana.
Itiyoophiyaanonni wal gaadi'uurra waliin yoo hojjenne kan nu hir'ate, kan nuuf hin kennamin hin jiru, bakka barbaannu ni geenya jedhaniiru.
Baay'istanii hin rafinaa, ummanni biyya hiyyeetti qabu hojjechuu malee hirriibaf yeroo hedduu gubuu hin qabu jedhan.
Dhiyeenyatti saatalaayitii gara hawaatti furgugsina, tapha siyaasaa bakkasaa eegnee yaa taphannu, ijaarsa biyyaarratti garuu wal yaa tumsinuun dhaamaniiru.
Dooktar Abiy affeerraa irbaatatiin booda naannoo Booleetti biqiltuu kanaan dura dhaaban bishaan obaasaniiru.
Sagantaa fi seera ittiin bulmaataa Paartii Badhaadhinaarratti waltajjiin leenjii hubannaa uumuu gaggeeffamaa ture xumurame.
Leenjii fi hubannichi hoggantoota magaalaa Finfinnee sadarkaa addaddaarratti hojjetan 3,600 oliif marsaa 2ffaan laatamaa tureera.
Xumura waltajjichaarratti itti aanaan kantiibaa magaalaa Finfinnee Injiinar Taakkalaa Uumaa fi sadarkaa itti aanaa kantiibaatti qindeessaa olaanaan Wiirtuu Ijaarsa Sirna Demokraasii obbo Tasfaayee Beeljigeen argamuun ibsa laataniiru.
Jiraattonni iddoowwan addaddaa muummee ministiraa Dooktar Abiy Ahimad looreetii noobeelii nageenyaa addunyaa ta'uu isaanitiin gammachuu ibsatan.
Ummannii fi hoggansi naannoo Hararii, Somaalee magaalaa Jigjigaa, Beenishaanguul, naannoo Kibbaa fi magaalaa Hawaasaa, godinni Walaayittaa muummee ministiraa Dooktar Abiy Ahimad looreetii noobeelii nageenyaa addunyaa ta'uu isaanitiin gammachuu itti dhaga'ame sirnoota addaddaan ibsataniiru.
Sirnicharratti hoggansi olaanoo, jaarsoliin biyyaa, abbootiin Gadaa, abbootiin amantaa fi hawaasni argameera.
Ummanni Walaayittaas deemsa miilaa fi hiriiran gammachuusaa ibsateera.
Pireezedaantiin naannoo Gaambeellaa obbo Umod Ujuluun imala nageenyaa fi badhaadhinaa muummee ministiraa Dooktar Abiy Ahimad eegalan ceesisuuf hunduu ga'eesaa akka ba'atu gaafatan.
Muummee ministiraa Dooktar Abiy noobeelii nageenyaa badhaafamuu isaanitiin gammachuu itti dhaga'ame ibsaniiru.
Muummee ministiraa Dooktar Abiy Ahimad noobeelii badhaafamuu isaanitiin magaalaa Jimmaa, Adaamaa, Burraayyuu, Bishooftuu, Sabbataatti sirni gammachuu ibsannaa gaggeeffame.
Dooktar Abiy Ahimad looreetii noobeelii nageenyaa addunyaa ta'uun badhaafamuu isaanitiin, jiraattonni magaalichaa gammachuu isaanii qophiilee addaddaatin ibsataniiru.
Agarsiisa maarch baandii fi bunni daffuun affeerraa taasifameen gammachuu isaanii ibsataniiru.
Sirnicharrattis hoggansi magaalaa Jimmaa fi godina Jimmaa, miseensonni raayyaa ittisa biyyaa fi jiraattonni magaalittii fi naannawa ishee argamaniiru.
Hirmaattonni sirnichaa badhaasni argame tokkummaa, waliin jireenyaa fi jaalala kan cimsu ta'uu ibsaniiru.
Kantiibaan magaalaa Jimmaa obbo Makkiyuu Mahaammadii fi bulchaan bulchiinsa godina Jimmaa obbo Abdulhakiim Muluun badhaasa damee nageenyatiin argame jiraattonni diinagdee fi dameewwan birootin dabaluuf kutannoon akka hojjetan dhaamaniiru.
Ministirri Ministeera Dhimma Alaa FDRI obbo Gadduu Aandaargaachaw ministira Dhimma Alaa Ameerikaa Maayik Poompiyoo waliin mari'atan.
Marichi Waashiingitan waajjira Ministeera Dhimma Alaa Ameerikaatti gaggeeffame.
Turmaata isaanitiinis hariiroo biyyoota lamaanii fi dhimmoota naannoorratti mari'ataniiru.
Jijjiirrama Itiyoophiyaan itti jirtuu fi nageenya gaanfa Afrikaatti dhufaa jiruuf Itiyoophiyaan deeggarsa Ameerikaaf iddoo olaanaa kan laattu ta'uu ibsaniiru.
Fooyyessa diinagdee biyya keessaa fi ijaarsa dhaabbileerratti Ameerikaan tumsashee akka itti fuftu obbo Gadduun gaafataniiru.Sudaan Kibbaa fi Soomaaliyaatti nageenyi waaraan akka bu'uuf shoora Itiyoophiyaan taphattuuf Ameerikaan tumsashee akka itti fuftu gaafataniiru.
Ijaarsi Hidha Haaromsaa faayidaa biyya kamiituu kan hin miine ta'uu obbo Gadduun ibsaniiru.
Maayik Poompiyoon gama isaanitiin muummee ministiraa badhaafamaa noobeelii nageenyaa ta'uu isaanitiin gammachuu itti dhaga'ame ibsanii, badhaasichi itti gaafatamaa fi humna hojii dabalataa kan ta'u ta'uu ibsaniiru.
Abbootiin qabeenyaa Ameerikaa Itiyoophiyaatti invast akka godhaniif dhiibbaa kan taasisan ta'uu eeraniiru.
Dhimmi Hidha Haaromsaa fi mariin Itiyoophiyaa, Gibtsii fi Sudaan eegalan nagayaan akka xumuramu fedhii isaanii ta'uus ibsan.
Badhaasni Noobeelii Nageenyaa maqaa gaarii Itiyoophiyaa addunyaatti muul'isuuf carraa guddaa fidee kan dhufe jedhan muummee ministiraa Dooktar Abiy Ahimad.
Muummee ministiraa Dooktar Abiy simannaa Buufata Xiyyaaraa Idil Addunyaa Booleetti taasifameefin booda ibsa laataniiru.
Waldhaggeeffachuu fi jaalala biyyaatin guddina Itiyoophiyaaf hojjechuuf carraa kanatti fayyadamuu qabna jedhaniiru.
Badhaasichi akka dhugoomu kan godhan ummata Itiyoophiyaa fi Eertiraa, Pireezedaanti Isaayyaas Afawarqis galateeffataniiru.
Muummee ministiraa Buufata Xiyyaaraa Idil Addunyaa Boolee yammuu ga'an qondaaltonni mootummaa simannaa taasisaniifiru.
Itti aanaan muummee ministiraa obbo Dammaqaa Makoonnanis simannicharratti Dooktar Abiy Ahimadiif abaaboo laataniifiiru.
Badhaasicha ani fudhadhus Itiyoophiyaanota, Eertiraanota, Afrikaanota, Pireezedaanti Isaayyaas Afawarqiifis kan laatame jedhaniiru.
Hiyyeeyyii taanus seenaa fi aadaa qabna; ummata nagayaaf carraaqnu waan taanef carraa seenaan yaadatee hin beekne ittiin yaadachiisnu arganneerra jedhan.
Biyyi teenya dur lammiilee biyyoota kaanifuu da'oo turte; dhawaata seenaan ishee haphachuun irraaffatamaa dhufus, carraa amma argannetti fayyadamnee gamtooman biyya ceesisuuf yaa kaanun waamicha dhiyeessaniiru.
Walgufachiisurra waldhaggeeffachuun, nutis akka kaanii deeggarsa laachuuf yaa tattaaffannu, yaa hojjennu jedhaniiru.
Pireezedaanti Isaayyaas Afawarqii waliin gammachuu argame kabajuu akka barbaadanis ibsaniiru.
Simannaan badhaafamaa Noobeelii Nageenyaa bara Faranjootaa 2019 muummee ministiraa Dooktar Abiy Ahimad Finfinneetti gaggeeffame.
Sirni simannichaas Buufata Xiyyaaraa Idil Addunyaa Boolerraa amma Maasaraatti taasifameera.
Muummee ministiraa Dooktar Abiy Ahimad dheengadda Noorweey magaalaa Ooslootti argamuun badhaasa Noobeelii Nageenyaa isaanii fudhachuun ni yaadatama.
Har'a ganama Buufata Xiyyaaraa Idil Addunyaa Booleetti hoggansi mootummaa, namoonni beekamoo fi qaamoleen hawaasaa addaddaa simannaa taasisaniifiru.
Namoonni faradoon dabaalamanis Buufata Xiyyaaraa Idil Addunyaa Booletii amma masaraa mootummaatti isaan simataniiru.
Kabajaa isaanitiifis si'a 21 madfiin dhukaafameera.
Badhaafamaan looreetii noobeelii nageenyaa aaddunyaa shubbistoota aadaa fi maarch baandiinis simatamaniiru.
Badhaasni Noobeelii nageenyaa Muummeen Ministira Dooktar Abiy argatan fudhamata Itiyoophiyaan sadarkaa idila addunyaatti qabdu kan guddisu ta'uu hayyoonni siyyaasaa ibsan.
Dhimma kana irratti Piroofeesar Mararaa Guddinaa, obbo Leenchoo Lataa fi Dooktar Dasaaleenyi Caannee yaada kennaniin, Badhaasichi Itiyoophiyaa fi lammiileen Itiyoophiyaaf sadarkaa idila addunyaatti kabajaa fi fudhatama akka argatan ni taasisa jedhaniiru.
Yaa ta'uutii Itiyoophiyaan dhiibbaa alaa fi keessaa madaallawaa gochuuf hojii manee guddaatu irraa eeggama jedhan hayyoonni kunneen.
Dooktar Abiy erga gara aangootti dhufanii as sochiin jiru abdii kan qabu waan ta'eef bu'aa caaluuf xiyyeeffannoon hojjetamuu qaba jedhaniiru.
Imala gara sirna demookiraasiitti taasiifamu milkeessuuf hirmaannaan hundaa murteessaa ta'uu eeraniiru.
Itti aanaan preezdaantii mootummaa naannoo Oromiyaa obbo Shimallis Abdiisaan preezdaantii Mana Maree Daldalaa Jibuutii fi miseensota mana marichaa waliin mari'atan.
Jilli hoggansa olaanoo mootummaa naannoo Oromiyaa obbo Shimallisiin duurfamu Jibuutii daawwateera.
Jilichi preezdaantii Mana Maree Daldalaa Jibuutii Yusuuf Muusaa Dawwaallee fi miseensota mana marichaa waliin mari'ateera.
Maricharratti Jibuutiitti Ambaasaaddarri Itiyoophiyaa Abdulaaziiz Mahaammadii fi Itiyoophiyaatti Ambaasaaddarri Jibuutii Mahaammad Idriis Faaraah argamaniiru.
Hariiroo gaarii Itiyoophiyaa fi Jibuutiin qaban obbo Shimallis Abdiisaan dinqisiifatanii, caalmaan akka cimus gaafataniiru.
Manni marichaa hidhanni biiznasii fi daldalaa hawaasa biiznasii naannoo Oromiyaa waliin qabu akka cimuu qabu ibsaniiru.
Preezdaantichi gama isaanitiin hariiroo biiznasii fi daldalaa naannoo Oromiyaa fi Jibuutii cimsuuf ni hojjetama jedhaniiru.
Koonfaransii biiznasii fi invastimantii Adaamaatti gaggeeffamurratti hawaasni biiznasii Jibuutii dammaqinaan akka hirmaatan obbo Shimallis waamicha dhiyeessaniiru.
Muummee ministiraa Dooktar Abiy Ahimad gitasaanii Noorweey Eernaa Soolbarg waliin mari'atan.
Marichaanis dhimmoota hariiroo biyyoota isaanii cimsanirratti xiyyeeffataniiru.
Ijaarsa sirna demokraasii fi jijjiirrama eegalame cimsuurrattis yaada wal jijjiiraniiru.
Humna Galaanaa Itiyoophiyaa cimsuu, hoggansa dubartootaa siyaasaa fi muuxannoon ga'oomsuu, cee'umsa beekumsaarratti waliin hojjechuu fi hojii magariisummaarratti wal tumsuuf waliigalaniiru.
Nagaa fi tasgabbii naannoo gaanfa Afrikaarrattis mari'ataniiru.
Preezdaantii paarlaamaa Noorweey Toon Tiroonii fi koree dhaabbii dhimma alaa fi ittisaa Aniikan Huuyitfiilin duurfamu waliinis mari'ataniiru.
Marichaanis jijjiirrama siyaasaa, diinagdee fi hawaasummaa Itiyoophiyaatti gaggeeffamaa jirurratti xiyyeeffataniiru.
Koomiishiniin Guumruukaa damee Kombolchaa meeshaa koontiroobaandii fi Doolaara Ameerikaa Birrii miiliyoona 7.7tti tilmaamamu to'ateera.
Konkolaataan lakkoofsi gabatee isaa 45074/14652 ta'e koonteeynara fe'ee sanada sobaa qabachuun gara Finfinnee otuu imalaa jiruu godina Walloo Kibbaa aanaa Warra Qaalluu magaalaa Harbuutti to'atameera.
Meeshaawwan koontiroobaandii to'ataman kunneen qorichoota Birrii miiliyoona 5.6tti tilmaamamanii fi uffata Birrii 2,184,000.
Waliigalaan meeshaawwan koontiroobaandii to'ataman tilmaama gatii Birrii miiliyoona 7,784,000 kan qabanidha.
Haaluma walfakkaatun Sadaasa 30,2012 namni dhuunfaan karaa seera alaan Doolaara Ameerikaa 26,400 Jibuutiirraa gara Itiyoophiyaa seensisuuf otuu yaaluu waajjira damee Guumruukaa Dirree Dawaatti hojjettoota buufata sakkattoo Dawwaalletiin to'atameera.
Ameerikaa Magaala Niiwuuu Jeersitti dhukaasa banameen ajejaa poolisii tokko dabalatee lubbuun namoota 6 darbu himame.
Dhukaasa namoonni lama suupparmaarketti tokko irratti bananiin lubbuun namoota 6 yoo darbu, poolisoonni balicha too'achuuf yaalaa turan lama ammoo madaa'aniiru.
Ka'umsi gochichaa hanga ammaatti beekkamuu baatus,naannichi xiyyeeffannaa keessa akka ture qorannoon bulchiinsa magaalichaa ni mul'isa.
Sababa kanaan magaalicha keessatti manneen barnootaa fi dhaabbileen daldalaa hedduun yeroof cufamaniiru.
Pireezedaanti Saahilawarq Zawdeen jila Saawudii Arabiyaa waajjira isaaniitti simachuun mariisisan.
Jilichi jijjiirramni Itiyoophiyaatti gaggeeffaa jiru daldalaa fi invastimantiif haala mijataa uumuu ibseera.
Keessummoonni Saawudii Arabiyaa biyyi isaanii dameewwan addaddaarratti Itiyoophiyaa waliin hojjechuu kan barbaaddu ta'uu ibsaniiru.
Pireezedaanti Saahilawarq Zawdeen gama isaanitiin Itiyoophiyaan deeggarsa barbaachisaa kan taasistu ta'uu ibsaniiru.
Biyya miidhaa dubartootaarraa bilisa taate uumuuf hunduu xiyyeeffannaan hojjechuu qaba jedhe Ministeerri Dubartoota, Daa'immanii fi Dargaggootaa FDRI.
Ministirri ministeerichaa aadde Yaalam Tsaggaay Itiyoophiyaan biyya miidhaa dubartootaarraa bilisa taate, daa'immanii fi dubartootaf mijattuu taate ijaaruuf hunduu ga'eesaa ba'achuu qabaan dhaamaniiru.
Sirni cufiinsaa sosochii farra miidhaa koorniyaa guyyootii 16 har'a magaalaa Finfinneetti gaggeeffameera.
Miidhaan qaamaa fi xinsammuu dubartootarra ga'u dhaabbachuu akka qabuu fi hunduu qoodasaa akka ba'atu ministirittiin dhaamaniiru.
Sosochichi akka addunyaatti si'a 28ffaaf akka biyyaatti ammoo si'a 14ffaaf Sadaasa 16,2012 kaasee gaggeeffamaa tureera.
Biyyoota Eesiyaatti Hidha Haaromsaarratti hubannaa uumuuf hojjetameera jedhe Indooneezhiyaatti Imbaasiin Itiyoophiyaa.
Indooneezhiyaatti Ambaasaaddarri Itiyoophiyaa Dooktar Admaasuu Tsaggaayeen Faanaa Broodkaastiing Koorporeet waliin turmaata taasisaniin akka beeksisanitti, biyyoonni Eesiyaa Itiyoophiyaan hidhata naannichatti uumaa jirtu deeggaruuf qophaa'ummaa agarsiisaa jiru jedhan.
Jijjiirramni Itiyoophiyaatti waggoottan lamaanitti galmaa'e hawaasa idil addunyaa biratti fudhatama dabalaafii jiras jedhan.
Hidha Haaromsaarrattis hojiin hubannaa cimsuu hojjetama ajiraachuu beeksisaniiru.
Abbaan Alangaa Waliigalaa FDRI Sirna dhiifama sirreeffamtoota manneen sirreessaa Federaalaa fi Naannoolee sadarkaa biyyaatti walfakkaataa taasisuuf qorannoo gaggeessuu isaa ibsee jira.
Abbaa Alangaa waliigalaa FDRItti itti gaafatmaan waajjira Boordii Dhiifamaa obbo Zallaqaa Dalaaloo akka ibsanitti, haalli kenniisa dhiifamaa haala qabataamaa naannoolee irratti hundaa'uun isaa rakkoo uumaa waan jiruuf sadarkaa biyyaaleessatti walfakkeessuuf qorannoon akka gaggeeffamuu qabu irratti walii galameera jedhan.
Sirni kenniinsa dhiifamaa biyya tokkoo naannoo naannootti garaagarummaa qabachuun isaa sirreeftoonni komii akka kaasaan taasuurra darbee sirni haqaa amantaa akka dhabu godhee jira jedhan obbo Zallaqaan.
Haa ta'uutii seera yakkaa baasuun aangoo Abbaa Alangaa Waliigalaa otuu ta'ee jiru naannooleen aangoo isaanii ala wanta raawwatan hambisuuf bu'ura heera mootummaatiin sirna walfakkaataa ta'e sadarkaa biyyaatti diriirsuuf qorannoon gaggeeffame mariin irratti godhamee erga ragga'ee booda gara hojiitti ni hiikkama jedhaniiru.
Bifuma walfakkaatuun dhimma adabamtoota murtee du'aa ilaalchisees hojmaatni walfakkaatuu fi iftoomina akka qabaatuuf qorannoon gaggeeffamu isaa obbo Zallaqaanibsaniiru.
Carraan adabamtoota murtee du'aa maal?
Akkamitti qababaman?
Dhimmi isaanii haala kamiin gabaafama, ulaagaaleen walii gala maal ta'uu qabu dhimmoota jedhaman irratti hojmaanni walfakkaataan akka jiraatu qorannoonn gaggeeffamuu isaa obbo Zallaqaan himaniiru.
Jijjiirrama dhufe sababeeffachuun sirreeffamtoota 41 dhiifama argataniin ala manneen sirreessaa hunda keessa adabamtoonni murtee du'aa 147 akka jiran ragaan Abbaa Alangaa Waliigalaa FDRI argame ni mul'isa.
Muummeen ministiraa Dooktar Abiy Ahimad badhaasa Noobeelii Nageenyaa kan badhaafaman, hojii nageenyaa irratti murannoo agarsiisaniini jedhan ministirri Ministeera Dhimma Alaa FDRI obbo Gadduu Aandaargaachaw.
Dooktar Abiy badhaasa Noobeelii fudhachuu isaanii ilaalchisee Ameerikaa Imbaasii Itiyoophiyaatti qophiin gammachuu ibsannaa taasifameera.
Qophicha irratti argamuun haasaa kan taasisan obbo Gadduu Aandaargaachaw, badhaasni kun kan argame muummeen ministiraa Dooktar Abiy Ahimad nageenya buusuuf murannoo agarsiisaniin yoo ta'u, beekkamtichi kan lammiilee Itiyoophiyaa hundaati jedhaniiru.
Lammiileen Itiyoophiyaa hundi nageenya biyyattiif waardiyaa dhaabbachuun akka irra jiraatus ibsaniiru.
Ameerikaatti Ambaasaaddarri guutuu Itiyoophiyaa Fitsuum Araggaan gama isaanitiin, badhaasni Noobeelii kun jijjiirramoota hanga ammaatti argaman qofa osoo hin taane, gara fuula duraattis bu'aa caaluf hojjechuuf galtee guddaadha jedhaniiru.
Hoggantoonni Tirast Fandii Diyaaspooraa Itiyoophiyaa Sadarkaa Idil Addunyaas miseensonni isaa deeggarsa isaanii cimsanii akka itti fufan waamicha dhiyeessera.
Qophicha irratti ministirri Dhimma Alaa obbo Gadduu Aandaargaachaw, ministirri Bishaan, Jallisii fi Iinarjii Injiinar Silashii Baqqalaa, Ambaasaaddar Fitsuum Araggaa, hoggantoonni amantaa, hoggantoonni Tirast Fandii Diyaaspooraa Itiyoophiyaa Sadarkaa Idil Addunyaa, bakka buutonni waldaalee fi keessummoonni kabajaa argamuu isaanii ragaan Ameerikaatti Imbaasii Itiyoophiyaarraa argame ni mul'isa.
Lammiileen Itiyoophiyaa Noorweey Ooslootti argaman muummeen ministiraa Dooktar Abiy Ahimad badhaasa Noobeelii Nageenyaa bara kanaa argachuu isaanitiif gammachuu qaban hiriira ba'uun ibsataniiru.
Lammiileen Itiyoophiyaa kun bakka muummeen ministiraa Dooktar Abiy buufatan Hoteela Giraanditti argamuun gammachuu isaanii ibsataniiru.
Muummeen ministiraa Dooktar Abiyyis gammachuu isaanii ibsachuuf hoteelicha duratti kan argaaman lammiilee Itiyoophiyaa galateeffataniiru.
Jiraattonni magaalaa Jimmaatis haaluma walfakkaatun kaleessa gammachuu isaanii ibsataniiru.Dooktar Abiy guyyaa kaleessaa badhaasa Noobeelii Nageenyaa bara Faranjootaa 2019 Noorweey Ooslootti argamuun fudhataniiru.
Sirnicha irratti ergaa dabarsaniin, nageenyi yoo jiraate, yoo ida'amne, qabeenya qabnu sirnaan fayyadamnee badhaadhinatti cee'uu dandeenyas jedhaniiru.
Dooktar Abiy haasaa isaanitiin "Yoo ollaan nagayaan bule, nagayaan bulani jechuun nageenyaf xiyyeeffannaa laatan ibsaniiru.
Badhaafamaa Noobeelii Nageenyaa 2019 muummee ministiraa Dooktar Abiy Ahimadiif booru Finfinneetti simannaan ni taasifamaaf.
Muummee ministiraa Dooktar Abiy Ahimad kaleessa Noorweey Ooslootti argamuun badhaasa Noobeelii Nageenyaa fudhachuun isaanii ni yaadatama.
Itti aanaan kantiibaa magaalaa Finfinnee Injiinar Taakkalaa Uuman Faanaa Broodkaastiing Koorporeetitti akka himanitti, muummee ministiraatif booru simannaan ni taasifama.
Simannichas Bulchiinsi Magaalaa Finfinnee fi Waajjirri Muummee Ministiraa qopheessaniiru.
Simannichi booru ganama Buufata Xiyyaaraa Idil Addunyaa Booletii kaasee amma Masaraa Mootummaatti gaggeeffama.
Itti aanaan hogganaa Biiroo Dhimmoota Koominikeeshinii Mootummaa Naannoo Oromiyaa obbo Dheeressaa Tarrafaanis simannichaaf qophiin taasifamuu beeksisaniiru.
Jiraattonni magaalaa Finfinnee fi godina addaa Oromiyaa naannawa Finfinnee simannicharratti akka hirmaatan waamichi dhiyaatera.
Jilli hoggansa olaanoo mootummaa naannoo Oromiyaa hojiidhaf Jibuutii daawwachaa jira.
Jilichi itti aanaa preezdaantii mootummaa naannichaa obbo Shimallis Abdiisatiin duurfamuudhani Jibuutii daawwachaa kan jiru.
Jibuutiitti Ambaasaaddarri Itiyoophiyaa Abdulaaziiz Mahaammad jilichaaf simannaa taasisaniiru.
Jilli itti aanaa preezdaantii mootummaa naannoo Oromiyaa obbo Shimallis Abdiisatiin duurfame kun qondaaltota Jibuutii waliin hariiroo diinagdee, hawaasummaa fi siyaasaa cimsuurratti ni mari'ataan eegama.
Waraanni obbolaa lamaan kan walficcisiisu ta'uu mudannoon Itiyoo Eertiraa ragaadha jedhan muummee ministiraa Dooktar Abiy Ahimad.
Dooktar Abiy sirna badhaasaa Noobeelii Nageenyaa 2019 Noorweey Ooslootti argamuun haasaa taasisaniiru.
Haasaa isaanitiinis waraanarraa faayidaan kan hin argamne ta'uu waraana Itiyoo Eertiraarratti yeroon qaaman hirmaadhee turetti argeera jedhaniiru.
Badhaasa Noobeelii kanas maqaa Itiyoophiyaanota, Eertiraanota, Afrikaanotaa fi nagaa jaalatan maraan nan fudha jedhaniiru.
Waraana mudatee tureen obbolaan wal ajjeesanii, qabeenyi manca'ee, lammiilen qayee isaanii dhiisanii buqqa'aniiru, daangaas walitti cufanii maatin addaan hafeet ture; sanammoo preezdaantii Eertiraa Isaayyaas Afawarqii waliin furreerra jedhan.
Itiyoophiyaa fi Eertiraan garuu diina waloo hiyyummaa qabu.
Hiyyummaa keessaa ba'uuf diinagdeedhan walitti hidhamuuf tumsaan hojjechuuf tattaaffachaa jirra, bu'uuraalee misoomaarratti hojjechaa jirra jedhan.
Muummee ministiraa Dooktar Abiy Ahimad yaada Ida'amuurratti ibsa laataniiru.
Nageenyi yoo jiraate, yoo ida'amne, qabeenya qabnu sirnaan fayyadamnee badhaadhinatti cee'uu dandeenyas jedhan.
Dooktar Abiy haasaa isaanitiin "Yoo ollaan nagayaan bule, nagayaan bulani" jechuun nageenyaf xiyyeeffannaa laatan ibsaniiru.
Marii Itiyoo- Sawud Arabiyaa bifa qaamolee mootummaa fi dhaabilee garagaraa hirmachiiseen gaggeeffameera.
Maricha Ministiri Deettaa Ministira Dhimma Alaa Itiyoophiyaa aadde Hiruut Zamanee akkasumaas Ministiri Deettaan Ministira Dhimma Alaa Ahimad Sawud Arabiyaa Aldul'aziiz waliin kan hogganaan yoo ta'u, marii kana ministiri Deettoonni waajiraalee mootummaa garagaraa irraa walitti baba'an hirmaataniiru.
Marii gaggeeffameen hariiroo Itiyoophiyaa fi Sawud Arabiyaa gidduu gama baba'aan, geejjibaa, aadaa fi tuurizimii, daldaalaa fi investimeent akkasumaas hawaasumman dhimmoota caalumaatti cimsuu danda'anirratti mari'taniiru.
Aadde Hiruut Itiyoophiyaa fi Sawud Arabiyaan hariiroo baroota dheera waliin qaban cimsuun walitti hidhaminsi daldalaa, investimentii fi tuurizimii caalumatti akka cimuuf ni hojjenna jedhaniiru.
Ministiri Deettaan Ministira Dhimma Alaa Sawud Arabiyaa Ahimad Aldul'aziiz gama isaanitiin hariiroo biyyoota lamaanii caalumaatti cimsuun Sae=wud Arabiyaan Itiyoophiyaa gara dhaabbata daldala idila addunyaatti akka makamtuuf deeggarsa cimaa ni taasifti jedhaniiru.
Muummee ministiraa Dooktar Abiy Ahimad har'a Sadaasa 30,2012 Noorweey Ooslootti argamuun badhaasa Noobeelii Nageenyaa bara Faranjootaa 2019 fudhatan.
Muummee ministiraa Dooktar Abiy Fulbaana 30,2012 koree Noobeelitiin injifataa badhaasa 2019 ta'uun filatamuun isaanii ni yaadatama.
Muummee ministiraa Dooktar Abiy Ahimad badhaasa Noobeelii nageenyaa bara Faranjootaa 2019 kan injifatan tumsa idil addunyaa fi nageenya naannoof ga'ee olaanaa taphataniin ta'uu koreen Noobeelii ibsuun ni yaadatama.
Dooktar Abiy hariiroo Itiyoophiyaa fi Eertiraa waggoota 20f adda citee ture haaromsuu, rakkoon Sudaan nagayaan akka hiikamu, humnoonni Sudaan Kibbaa mariidhan biyya isaanii akka tasgabbeessan, Eertiraa fi Jibuutii, Soomaaliyaa fi Keeniyaan garaagartee isaanii nagayaan akka hiikan, mariidhaf minjaalatti akka deebi'an ga'ee olaanaa taphataniin badhaasicha injifataniiru.
Dhaabbilee naannoo qabiinsa mirga namoomaa hojjetaan mootummaan hojii damichaatti raawwatamuuf deeggarsa barbaachisu akka taasisu eeraniiru.
Guyyaan mirgoota namoomaa idila addunyaa 71ffaan mata duree " dargaggumma nageenyaa fi mirgoota namoomaa kabajuu" jedhuun kabajamaa jira.
Waltajicha irratti Pireezedaantiin Mana Murtii Waliigalaa Federelaa aadde Ma'azaa Ashanaafii fi Komishinarri komishinii Mirgoota Namoomaa Itiyoophiyaa Dooktar Daani'eel Baqqalaa dabalatee qamooleen damicharratti bobba'an hedduun hirmaataniiru.
Sirna kabaja kanarratti nageenyaa fi mirgoota namoomarratti mariin gaggeeffameera.
Waltajjicharratti kan argaman Pireezedaantiin Mana Murtii Waliigalaa Federelaa aadde Ma'azaa Ashanaafii gama mootummaa Itiyoophiyaan miidhaa mirga namoomaa raawwachaa akka ture kaasuun yeroo ammaa kana hir'acha jira jedhaniiru.
Itiyoophiyaatti qabiinsa mirga namoomaa fooyyessuuf fooyya'insa seeraa dabalatee dambii ragga'uu kan ibsaan yoo ta'u, guutummaatti hojiirra akka ooluuf qaamni hunduu tumsuu qaba jedhaniiru jechuun Hayileyesuus Siyyumtu gabaase.
Fooramiin biiznasii Itiyoo â€“ Saawudii Arabiyaa gaggeeffame.
Fooramichi dhaabbilee Itiyoophiyaa fi Saawudii Arabiyaa walitti kan fide yammuu ta'u, har'a magaalaa Finfinnee Hoteela Sharaatanitti gaggeeffameera.
Fooramichaan invastimantii kallattii alaa hawwachuu fi hidhata biiznasii cimsuurratti xiyyeeffatameera.
Waltajjicharratti hoggantoonni mootummoota biyyoota lamaanii, abbootiin qabeenyaa 150 ol ta'an hirmaataniiru.
Ministir deettaan dhimma diinagdee diyaaspooraa Ministeera Dhimma Alaa FDRI Dooktar Akliiluu Haaylamikaa'eel biyyoonni lamaan hariiroo baroota dheeraa qabaachuu ibsanii kanas diinagdeedhan caalmaan utubuun barbaachisaa ta'uu kaasaniiru.
Itiyoophiyaatti abbootiin qabeenyaa eeyyama qaban 229 Itiyoophiyaatti bobba'aniiru.
Itti aanaan ministira Ministeera Dhimma Alaa Saawudii Arabiyaa Ahimad Al Qaaxaan hariiroo biyyoota lamaanii cimsuuf ni hojjenna jedhaniiru.
Walga'iin ministiroota dhimma alaa Itiyoophiyaa, Sudaanii fi Gibts Waashiingitanitti gaggeeffamaa ture xumurame.
Walga'ii Hidha Haaromsaarratti xiyyeeffachuun Ameerikaa Waashiingitanitti gaggeeffamaa ture kanarratti ministiroonni bishaanii biyyoota sadanii hirmaachaa turaniiru.
Mootummaan Ameerikaa fi bakka buutonni Baankii Addunyaas waltajjicharratti taajjabdummaan argamaniit turan.
Walga'ichaan ministiroonni dhimma alaa bu'aalee walga'ii ogeessotaa fi ministiroota bishaanii ilaalaniiru.
Waltajjiiwwan lamaan itti aananiin guutinsa bishaanii fi bulchiinsa isaarratti seerrii fi qajeelfamni akka qophaa'u, gogiinsaa fi ittisa isaarratti kallattii kaa'uuf waliigalaniiru.
Haalli qilleensaa ilaallamee seera ba'u murteessuu danda'u.
Ministiroonni biyyoota sadanii akka Faranjootaa Amajjii 13, 2020 Waashiingitanitti walga'uuf waliigalaniiru.
Pireezedaantiin FDRI Saahilawarq Zawdeen kabaja guyyaa saabaa fi sablammoota, ummattoota Itiyoophiyaa 14ffaa irratti argamuun ergaa baga geessanii dabarsaniiru.
Pireezedaanti Saahilawarq lammiileen Itiyoophiyaa hunduu tokkummaan biyyaa misoomsuu qabna jedha ergaa isaanitiin.
Rakkinni tokko rakkina hunda keenyaa waan ta'eef, wal utubnee jaalalaa fi tokkummaan biyya keenya ceesisuu qabna jedhaniiru.
Itiyoophiyaan yoo jiraatte nuti kabajaan jiraanna; miidhaan tokkoo miidhaa hunda keenyaa ta'uu beekuu qabna jedhan.
Ayyaanni kun ummata Itiyoophiyaaf hiikkaa hedduu qaba; mirgi sabaa fi sablammoota biyya keenyaa akka kabajamuuf wabii kan ta'e heera mootummaa cimsuu qabna jechuunis dubbataniiru.
Ayyaana kana si'a kabajnu rakkinoota baroota darban nu mudatan darbinee guyyaa har'aa tokko jennee heera mootummaa cimsuun tokkummaan biyya jaalannu ni ijaarra jedhaniiru.
Haaluma walfakkaatun af-yaa'ii Mana Maree Federeshinii FDRI aadde Keeriyaa Ibraahim ayyaanni sabaa fi sablammootaa ayyaana barsiisaa ta'edha jedhan.
Ayyaanni kun ayyaana miidhagina keenya muldhisuu fi tokkummaa keenya agarsiisudhas jedhaniiru.
Ayyaana kan si'a kabajnu dogoggoroota duraanii sirreessaa tokkummaan misooma eegalame itti fufsiisuu qabna jechuun dubbataniiru.
Ayyaanni sabaa fi sablamoota, ummattoota Itiyoophiyaa 14ffaan qopheessummaa maannoo Oromiyaatin magaala Finfinneetti kabajameera.
Waadaa heera mootummaa irratti galaman eegsisuuf qabsoo guddaan taasiifameera jedhan itti aanaan preezdaantii mootummaa naannoo oromiyaa obbo Shimmallisa Abdiisaan.
Obbo Shimallis Abdiisaan guyyaa sabaa fi sablammoota ummattoota Itiyoophiyaa 14ffaa qopheessummaa naannoo Oromiyaatin magaalaa Finfinnee Istaadiyamii Finfinneetti kabajamerratti argamuun haasaa taasisaniiru.
Qabsoo hadhaawaa gaggeeffameen waggaa tokko dura jijjiirrama argame itti fufsiisuuf walqixummaa fi bilisummaa hundee gadi fageeffate uumuuf karaa heeraa fi seeraa qofaan rakkoolee mul'atan furuuf yaa hojjennu jedhan obbo Shimallis.
Ayyaanni kun magaala gudditti naannoo oromiyaa Finfinneetti kabajamuun isaa gammachuu dachaa keenya jedhaniiru.
Ayyaana kana yeroo kabajnu sirbuu qofaan osoo hin taane heera biyyaattii kabajuu fi kabachiisuun walqixxummaan akka dagaagu taasisuuf hojjechuun murteessadha jedhan obbo Shimmallis.
Ammaan booda tokko roorrisaa tokko ammoo roorrifamaa ta'uun hin danda'amu jedhaniiru.
Sabaa fi sablamoota, ummattoota gidduutti jaallalli, walkabajuu fi aadaan waliin jirachuu akka dagaaguuf hojjechuun ga'ee qaama hundaa ta'uu akka qabus ibsaniiru.
Sirna kabaja ayyaana sabaaf sablamoota fi ummattoota Itiyoophiyaa 14ffaa kana irratti af yaa'iin Mana Maree Federeeshinii Keeriyaa Ibraahiim, Pireezedaantiin FDRI Saahilawarq Zawdee, itti aanaan muummee ministira FDRI obbo Dammaqaa Makoonnan, Pireezedaantiin Mana Murtii Waliigalaa FDRI Ma'aazaa Ashannaafii, af'yaa'iiwwan manneen maree naannolee, aanga'oonni mootummaa olaanoon, abbootiin Gadaa, hoggansi amantii fi bakka buutonni sabaa fi sablamootaa argamaniiru.
Ayyaanni saba, sablamootaa fi ummattoota Itiyoophiyaa 14ffaan kabajame.
Ayyaanichi qopheessummaa naannoo Oromiyaatin bakka hoggansi federaalaa fi naannolee, bakka buutonni sabootaa fi ummattootaa, abbootiin Gadaa, abbootiin amantaa, dargaggoonni argamanitti magaala Finfinneetti kabajameera.
Jiraattonni magaalaa Finfinnees ayyaanicharratti hirmaataniiru.
Agarsiisni sabaa fi sablamoota, ummattootaa dhiyaachtera.
Guyyaan sabaa fi sablammoota, ummattoota Itiyoophiyaa 14ffaa baranaa mata duree "Waadaan heera mootummaa, nageenya waaraa keenyaf" jedhuun kabajameera.
Ministira Dhimmaa Alaa Sawud Arabiyaa Ahimad Alqaaxaaniin kan durfamuu fi miseensoota 50 kan qabu jilli gareen mootummaa fi daldalaa biyyatti Finfinnee galaniiru.
Garichi daawwannaa guyyaa sadiif kaleessa galgala Finfinnee klan galan.
Jilli kun buufata xiyyaaraa idila addunyaa Booleee si'a ga'u Ministiri Deettaan Ministira Dhimma Alaa aadde Hiruut Zamanee simannaa taasisaniiruuf.
Garichi turtii isaatiin qaamolee mootummaa garagaraa fi miseensoota diinagdee kutaa dhuunfaa waliin hariiroo Itiyoophiyaa fi Sawud Arabiyaa cimsuu danda'u irratti marii ni taasisu.
Waltajjiin Hoggantoota Afrikaa, Kaariibiyaanii fi biyyoota Paassifikii 9ffaan Keeniyaa Naayroobiitti gaggeeffamaa jira.
Jilli Itiyoophiyaa Ambaasaaddar Maarqoos Takleen durfamu waltajjii kana iratti hirmaachaa jira.
Gamtaa Awrooppatti Ambaasaaddarri Itiyoophiyaa obbo Gurum Abbay, Keeniyaatti Ambaasaaddarri Itiyoophiyaa obbo Mallas Alem fi Ministira Maallaqaatti daayreekteerri hariiroo Gamtaa Awurooppaa obbo Balaachaw Bayyanaa jila kana keessatti kanneen argaman ta'uu ragaan Imbaasii Itiyoophiyaa Keeniyaa argame ni mul'isa.
Hoggantoonni ittisaa Somaalii Laand Raayyaa Ittisaa FDRItti ajajaa damee bahaa waliin mari'atan.
Turmaata isaanii Dirree Dawaatin dhimmoota nageenya naannichaarratti mari'ataniiru.
Gada hambaa naannoo Harariis daawwataniiru.
Hoggantoonni kunneen magaalaa Harar yammuu ga'an hogganaa Biiroo Bulchiinsaa fi Nageenyaa Hararii obbo Naasir Yuuyyaa dabalatee hoggantoonni olaanoo naannichaa, abbootiin amantaa fi hoggantoonni raayyaa ittisaa ajaja bahaa simanna taasisaniifiru.
Fiinlaand filannoo Itiyoophiyaa deeggaruuf waliigaltee Yuuroo kuma dhibba 8 mallatteessite.
Waliigaltichi kan mallatteesse Fiinlaandii fi Sagantaa Misoomaa Dhaabbata Mootummoota Gamtoomaniiti.
Deeggarsi maallaqichaa Boordiin Filannoo Itiyoophiyaa filannoo haqa qabeessa, hirmaachisaa fi amanamaa gaggeessuuf qophii taasisu gargaaruuf oola jedhameera.
Deeggarsichi dandeettii humna namaa cimsuuf kan ooludha.
Waliigalticha Itiyoophiyaatti Ambaasaaddarri Fiinlaand Heleenaa Eeraaksineenii fi sagantichatti bakka bu'aan Itiyoophiyaa Tuurhaan Saaleeh mallatteessaniiru.
Humna nagaa kabachiisaa raayyaa ittisa biyyaa FDRI ergama Dhaabbata Mootummoota Gamtooman jalatti Abiyeetti bobba'eef badhaasni kenname.
Badhaasichas kan laatan Sudaanitti Ambaasaaddara guutuu fi ergamaa addaa FDRI Shifarraaw Jaarsoti.
Badhaasni kun kan laatame humna nagaa kabachiisaa Baataaliyoonii Luusii Mootaraayizd 21ffaa marsaa 7ffaa fi 8ffaadhafi.
Ambaasaaddar Shifarraaw ergaa dabarsaniin humni nagaa kabachiisaa FDRI bakka bobba'etti fudhatama hawaasaa waliin, ergamasaa ba'achaa jiraachuu ibsaniiru.
Waltajjicha cinaadhan guyyaan sabaa fi sablammootaa ummattoota Itiyoophiyaa 14ffaanis kabajameera.
Waltajjicharratti agarsiisni ergama raayyaa ittisa biyyaa fi aadaa biyyaa agarsiisan dhiyaataniiru.
Ministiri Deettaan Ministira Dhimma Alaa aadde Hiruut Zamanee Itti aanaa Ministira Dhimma Alaa Sawud Arabiyaa Ahimad Alqaaxaan guyyaa har'a waajjira isaanitti simachuun waliin mari'ataniiru.
Ministiri Deettaan Ministira Dhimma Alaa aadde Hiruut Zamanee hariiroon Itiyoophiyaa fi Sawud Arabiyaa hariiroo mootummaa fi mootummaa irra darbee hariiroo ummataa fi ummataa baroota dheeraa waliin kan qabanidha jedhan.
Hariiroon dippilomaasummaa biyyoota lamaanii 1940 kan eegale yoo ta'u, hariiroon Itiyoo-Sawud siyaasaa, diinagdee, investimeent, tuurizimii fi misoomaan caalumaatti cimsuun waliin hojjechuu akka qabaan eeraniiru.
Itti aanaa Ministira Dhimma Alaa Sawud Arabiyaa Ahimad Alqaaxaan gama isaanitiin simannaa taasifameef galateeffachuun hariiroo baroota dheeraa biyyoota lamaan gidduu jiru cimee akka itti fufuu biyyi isaanii hojjechaa jiraachu ibsaniiru.
Waltajjiin hubannoo uumuu sagantaa fi dambii Paartii Badhaadhinaa hoggantoota bulchiinsa magaalaa finfinneef kennameera.
Sadarkaa itti aanaa kantiibaatti hogganaa qindeessaa olaanaan giddugala ijaarsa sirna dimokiraasii fi miseensi hojii raawwachiftu paartii Badhaadhinaa obbo Tasfaayee beeljigee waltajjicha irratti argamuun leenjitootaaf ibsa laataniiru.
Kaayyoon leenjicha inni guddaan; hoggantootaa sadarkaan jiraanii fi miseensoota hundaaf sadarkaa adeemsa paartii irra jiru ragaan qindaa'aan akka jiraatu taasisu.
Sagantaa fi dambii paartii Badhaadhinaa irratti marii taasisuun yaadoota biro walitti qabuu.
Paartiin Badhaadhinaa baatii dhufutti dhaabbilee gurguddaa fi hojiiwwaan siyaasaarratti hubannoo uumuuf kan qophaa'e ta'uu obbo Tasafaayeen ibsaniiru.
Leenjichi hoggantoota magaalaa marsaa 2 kan kennamu yoo ta'u, marsaa jalqabaan lenjitoonni 1600 ol hirmaataniiru.
Waltajjiin hariiroo obbolummaa ummattoota Amaaraa fi Afaar cimsu har'aa fi booru magaalaa Samaraatti taa'ama.
Waltajjicharratti hirmaachuuf jjilli pireezidaantii mootummaa naannoo Amaaraa obbo Tamasgeen Xiruunahiin duurfamu magaalaa Samaraa yammuu ga'u pireezidaantii mootummaa naannoo Afaar obbo Awwal Arbaa dabalatee hoggantoonni hojii olaanoo, abbootiin amantaa fi jarsooliin biyyaa simannaa taasisaniifiru.
Waltajjiichi guyyoota lamaaf kan turu yoo ta'u, kaayyon waltajjichaas hariiroo obbolummaa fi walitti dhufeenya seena qabeessa ummattoota lamaanii cimsuudha jedhameera.
Muummee ministiraa Dooktar Abiy Ahimad Itiyoophiyaanota Afrikaa Kibbaa jiraatan waliin mari'atan.
Dooktar Abiy daawwii isanii Afrikaa Kibbaatin hoggansa amantaa, hawaasa daldalaa fi dameewwan addaddaarratti bobba'an waliin mari'ataniiru.
Itiyoophiyaanonni kanneen muummee ministiraatin walarguu galateeffatanii, hojiilee biyya keessaa dinqisiifataniiru.
Nageenya lammiilee mirkaneessuu fi dhimmoota biroorrattis mari'ataniiru.
Dhimmoota ka'anirratti preezdaantii Afrikaa Kibbaa Siriil Raamaafoozaa waliin kan mari'atan ta'uu ibsaniiru.
Muummee ministiraa Itiyoophiyaanonnis waltumsuu akka qaban ibsaniiru.
Pireezedaantiin Soomaaliyaa Mohaammad Abdullaahiin Eertiraatti daawwannaa hojii taasisaa jiru.
Pireezedaanti Mohaammad guyyaa har'aa daawwannaa hojii guyyaa lamaaf magaala Asmaraa yeroo ga'an Pireezedaantiin Eertiraa Isaayyaas Afawarqii simannaa godhaniifii jiru.
Mohaammad Abdullaahiin Pireezedaanti Isaayyas Afawarqii waliin dhimmoota waloo irratti marii taasisaniiru.
Preezdaantoonni lamaan dhimmoota naannichaa irrattis marii taasiisuu isaanii Ministirri Beeksisaa Eertiraa obbo Yemaana Gabramasqal fuula Twiitarii isaaniin ibsaniiru.
Waliigaltee michummaa fi walitti hidhamiinsaa baatii Adooleessaa bara 2011 erga waliif mallatteessanii boodaa hariiroon biyyoota lamaanii gama hundaan bu'aa gaarii argamsiisaa jiraachuu marii isaanii keessatti ibsameera.
Dabalataan walii galteen walitti hidhamiinsa sadee Itiyoophiyaa, Eertira fi Soomaaliyaan waliif mallatteesan haal gaarii irratti argamuu isaa kaasaniiru.
Yeroo itti aanuus dhimmoota Diinagdee, Nageenyaa, fi bu'uraalee misoomaa irratti walitti hidhamiinsaan haala hojjechuun danda'amu irratti mari'ataniiru.
Muummee ministiraa Dooktar Abiy Ahimad daawwii isaanii biyyoota Afrikaa xumuruun gara biyyaa deebi'aniiru.
Dooktar Abiy Ahimad Muddee 28,2012 eegalee amma kaleessa Amajjii 3,2012tti daawwii hojii isaanii biyyoota Afrikaatin Riippabliika Giinii, Iikwaatooriyaal Giinii fi Riippabliika Afrikaa Kibbaa turaniiru.
Turmaata isaanii Riippabliika Giinitiin preezdaantii biyyattii Aalfaa Koondee waliin, Iikwaatooriyaal Giiniitti preezdaantii biyyattii Tewoodoor Obaamiyaang waliin, akkasumas Afrikaa Kibbaatti preezdaantii biyyattii Siiriil Raamaafoozaa waliin mari'ataniiru.
Daawwii hojii isaanitiinis hariiroo biyyoota isaanii gama hundaan cimsuurrattis mari'achuudhan waliigalteerra ga'aniiru.
Dooktar Abiy Iikwaatooriyaal Giinitiin mootummaa biyyattiirraa badhaasa niishaanii kabajaa argataniiru.
Muummee ministiraa Dooktar Abiy Ahimad mirgi lammiilee Itiyoophiyaa kabajamee jiraachuu fi hojjechuurratti dureewwan biyyootii isaan daawwatan waliinii fi lammiilee Itiyoophiyaa achi jiraatan waliinis mari'ataniiru.
Jilli hoggansa KFO magaalaa Hararitti, Addi Bilisummaa Oromoo galma barkumeetti guyyaa har'aa ummata waliin mari'ate.
Marichaanis ummanni filannoo baranaatif akka of qopheessu waamichi dhiyaatera.
Jilichi guyyaa kaleessaa Harargee Lixaa magaalaa Ciroo fi Hirnaattis ummata waliin mari'ateera.
Jilli har'a ummata magaala Harar mari'ate booru ammoo Dirree Dawaatti ummata waliin ni mari'ata.
Maricharratti Piroofeesar Mararaa Gudinaa, obbo Jawaar Mahaammad, hoggansii fi deeggartoonni paartichaa argamaniiru.
Haaluma walfakkaatuun Addi Bilisummaa Oromoo (ABO) guyyaa har'aa magaalaa Finfinfinnee galma barkumeetti ummata waliin mari'ateera.
Korri addaa ABO ganamaa jalqabee Galma Barkumeetti gaggeeffameera.
Kora addaa kanarratti ABOn sagantaa isaa gama siyaasaa, diinagdee, nageenya, hawaasummaa fi qophii filannoo 2012 irratti ibsa kenneera.
Jaarmiyaaleen siyaasaa Oromoo, jaarmiyaaleen sabaa fi sablammootaa, hayyoonni Oromoo fi keessummoonni hedduun waltajjicharratti hirmaataniiru.
Muummee Ministira Dooktar Abiy Ahimad lammiilee Itiyoophiyaa Afrikaa kibbaa waliin mari'atan.
Lammiileen Itiyoophiyaa kumaatamaan lakkaawwaman Afrikaa Kibbaa Johaanisbarg Impeeriraal Wondaraarsitti Muummee Ministira Dooktar Abiy Ahimad waliin wal arguun mari'atan.
Muummeen ministira Dooktar Abiy lammiilee Itiyoophiyaa Istadiyoomitti walitti qabaman argamuun haasa taasisaniiru.
Lammiileen Itiyoophiyaa Afrikaa Kibbaa jiraatan heeyyama akka argataniif Pireezedaanti Raamaafoosaan koree ministira dhimma alaa isaanii waliin akka gurmeessuun xiyyeeffannoon hojjetan waliigaluusaanii Dooktar Abiy dubbatniiru.
Haaloo fi ilaalchaa badaa qabannee biyyatitti badhaadhinaa fiduun hin danda'amu.
Muummeen ministira Dooktar Abiy wanta gaarii yaada fi hojjechuu qofan biyya badhaadhinaa qabdu uumun kan danda'amuu jedhaniiru.
Seenaa badaa kaleessaa dhiisuun, wanta gaarii darbeerra barachaa biyya ijaarun kan danda'amuta'uus himaniiru.
Dooktar Abiy bilisummaa Afrikaa Kibbaa qooda guddaa kan qaban Preezdaantin Afrikaa Kibbaa duranii Nelsaan Mandeellaan haloo dhiisuun wanta gaarii darbee babbaldhisuun biyya badhaadhinaa qabdu dhaloota har'af dabarsuu kan danda'an jedhaniiru.
Dooktar Abiy kabaja Ayyaana waggaa 108ffaa Paartii Koongiraasii Biyyooleessa Afrikaa Kibbaa irratti haasawa taasisuun isaanii ni yaadatama.
Haasawa taasisaniis maqaa Paartii Badhaadhinaan erga ummata Itiyoophiyaa baga ittiin isin gahe ummata Afrikaa Kibbaaf dhiyeessaniiru.
Paartiin ANC paartii dhaloonni walharkaa fudhuun ijaaran ta'uu kaasaniiru.
Lammiileen Afrikaa Kibbaa sirni Appaartaayidii akka kufuuf qabsoo taasiisan ummanni Itiyoophiyaa kan dinqisiifatan akka ta'e dubbataniiru.
Muummeen ministira Dooktar Abiy Ahimad Preezdaanti Afrikaa Kibbaa Siiril Raamaafoosaa waliin mari'atan.
Gaggeessitoonni lameen marii Piriitooriyaa taasisaniin hariiroo biyyoota lameenii dhimmoota cimsuu danda'an irratti mari'ataniiru.
Gaggeessitoonni lameen mariidhaan booddee sanada waliigaltee mallatteessaniiru.
Keessumattu waliigaltee dhimma fayyaa fi turizimiirratti waliin hojjechuu kan dandeeesisu mallatteessaniiru.
Itti aansuun muummeen ministira Dooktar Abiy Ahimad Pireezedaanti Siiril Raamaafoosaa waliin ibsa laataniiru.
Dooktar Abiy lammiileen Itiyoophiyaa Afrikaa Kibbaa akka biyya isaanitti jiraachaa kan jiraan ta'uu kaasuun, daawwannaa isaanii kanaan lammiilee Itiyoophiyaa biyyicha jiraatanirratti mari'achuu himaniiru.
Hariiroon Itiyoophiyaa fi Afrikaa Kibbaa caalumatti akka cimuuf carraan umamuus dubbataniiru.
Preezdaanti Raamaafosaa gama isaanittin mariin isaan taasisaan hariiroo Itiyoophiyaa fi Afrikaa Kibbaa caalumatti kan cimsu ta'uu kaasaniiru jechuun Alaazar Taaddaleetu gabaase.
Paartiin Badhaadhinaa guddina Ardii Afrikaaf Paartii Koongiraasii Biyyooleessa Afrikaa Kibbaa (ANC) waliin murannoon kan hojjetu ta'uu Muummeen Ministiraa FDRI Dooktar Abiy ibsan.
Dooktar Abiy kabaja Ayyaana waggaa 108ffaa Paartii Koongiraasii Biyyooleessa Afrikaa Kibbaa irratti haasawa taasisaniiru.
Haasawa taasisaniis maqaa Paartii Badhaadhinaan erga ummata Itiyoophiyaa baga ittiin isin gahe ummata Afrikaa Kibbaaf dhiyeessaniiru.
Paartiin ANC paartii dhaloonni walharkaa fudhuun ijaaran ta'uu kaasaniiru.
Lammiileen Afrikaa Kibbaa sirni Appaartaayidii akka kufuuf qabsoo taasiisan ummanni Itiyoophiyaa kan dinqisiifatan akka ta'e dubbataniiru.
Hoggantoonni ANC biyyattiitti walqixummaan caalmaatti akka mirkanaa'uu fi badhaadhina biyyattiif murannoon akka hojjetan amantaa qaban ibsaniiru.
Hariiroon biyyoota lamaanii baroota dheeraa kan lakkoofsise ta'uu kan ibsan Dooktar Abiy, seenaan ummattoota biyyoota lamaanii tokko taasisu hojjetamaa akka jiru dubbataniiru.
Turtii Neelsan Maandeellaan Itiyoophiyaa keessatti taasisan eeruun, Itiyoophiyaan bilisummaa fi mirga namoomaa Maandeellaan qabsaa'eef ni eegdi jedhan.
Iddoo Seenaa qabeessa Maandeellaan Itiyoophiyaa keessatti keessa turan biyyoonni lamaanuu waliin misoomsuu akka qaban waamicha dhiyeessaniiru.
Dooktar Abiy Paartiin Badhaadhinaa akka Paan Afrikaatti ummattoota biyyoota lamaanii fi Ardichaaf ANC waliin ta'uun murannoon ni hojjeta jedhan.
Daawwii hojiif Afrikaa kibbaatti kan argaman Muummeen Minstiraa FDRI Dooktar Abiy Ahimad kabaja Ayyaana waggaa 108ffaa Paartii Koongiraasii Biyyooleessa Afrikaa Kibbaa irratti hirmaataa jiru.
Ayyaanichi magaalaa Kiimbarliitti kabajamaa kan jiru yoo ta'u Preezdaantii biyyattii dabalatee hirmaattoonni hedduun irratti argamaniiru.
Muummeen Ministiraa Dooktar Abiy Ahimaad affeerraa Pireezedaantiin biyyattii Siiriil Raamaafosaan taasiisaniifin guyyoota lamaaf biyyattiitti daawwannaa hojii irra jiru.
Kabaja ayyaana waggaa 108ffaa kana irratti Dooktar Abiy dabalatee hoggantoonni hedduun argamaniiru.
Muummeen Ministiraa Dooktar Abiy Ahimad daawwii isaaniin dhimmoota garaagaraa irrattii hoggantoota fi anga'ootaa biyyattii sadarkaa garaagaraa waliin marii ni taasisuu jedhamee eeggama.
Mootummaan Afrikaa Kibbaa Lammiilee Itiyoophiyaa biyyattii keessatti argamaan Faayidaa fi mirga isaanii akka eegsisuuf waamicha ni dhiyyeessu jedhameera.
Dabalataan guyyaa booru Istaadiyeemii Joohaanisbargittii hawaasa waliin wal arguuf qophiin xumurameera.
Waltajjiin hariiroo obbolummaa ummattoota Amaaraa fi Afaar cimsu har'aa fi booru magaalaa Samaraatti taa'ama.
Waltajjicharratti hirmaachuuf jjilli pireezidaantii mootummaa naannoo Amaaraa obbo Tamasgeen Xiruunahiin duurfamu magaalaa Samaraa yammuu ga'u pireezidaantii mootummaa naannoo Afaar obbo Awwal Arbaa dabalatee hoggantoonni hojii olaanoo, abbootiin amantaa fi jarsooliin biyyaa simannaa taasisaniifiru.
Waltajjiichi guyyoota lamaaf kan turu yoo ta'u, kaayyon waltajjichaas hariiroo obbolummaa fi walitti dhufeenya seena qabeessa ummattoota lamaanii cimsuudha jedhameera.
Itoophiyaadhaaf filannoo biyyaaleessaa yeroo isaatti gaggeessuun dirqama Heera mootummaa biyyattii guutuudha jedhan, Ministirri Mummee Dr Abiy Ahimad.
MM Abiy yeroo daawwannaa hojiif Afrikaa Kibbaa jiranitti pirezidaantii biyyattii Siriil Raamaafozaa waliin Dilbata Magaalaa ibsa waloo miidiyaalee biyya keessaafi biyya alaatiif kennan, filannoo barana gaggeessuun paartilee siyaasaa biyyattiifis ta'e lammiileef barbaachisaadha jedhan.
Filannichi baatii Caamsaa ykn Waxabajjii kan gaggeeffamu ta'uu garuu ammatti akka hin beekne dubbataniiru.
Yeroo filannichi itti gaggeeffamu kan murteessuu boordii fillaannoo ta'u yaadachuun, mootummaa seera qabbeessa qabaachuuf filannoo gaggeessuun murtessaa ta'u himaniiru.
Rakkooleen hedduun kan akka loojistikaa, nageenyaafi tasgabbii biyyattii keessatti osoo mul'atanii attamiin filannoo gaggeessuun danda'ame jechuun gaaffii dhiyaateef wayita deebiisan, Rakkoon osoo hin jirraannee ta'e filannoo gaggeessuunuu hin barbaachisu ture.
Rakkoolee amma jiran kanneen haala dimokiraatawaafi nagaa ta'een hiikuudhan mootummaa seera qabu hundeessuuf filannoo gaggeessuu qabna ,jedhaniiru.
Filannichi akka dabarfamuuf sababiiwwan ka'an hedduun jiraachusaanii kan yaadatan MM Abiy, Akka kiyyaatti yeroodhuma isaatti haala nagaafi dimokiraatawaa ta'een filannoo gaggeessuun paartilee siyaasaa biyyattiifis ta'e lammiileef gaariidha, jedhan.
Kanaafuu, gama motummaatiin filannichaaf qophaa'oo ta'u himanii, yeroonsaa yoom akka ta'e boordiin filannoo kan himu ta'as jedhan.
Kana malees, gaaffii badhaasa Noobelii Nagaa ilaalchiisuun komii dhiyeenya pirezidaantiin Ameerikaa Donaald Tiraamp duula na filadhaa irratti kaasan ilaalchisee gaaffii dhiyaateef deebii yoo kennaniin, Ani dhugaa dubbachuuf ulaagaa namoonni badhaasa Noobeeliitiif ittiin filataman maal akka ta'e hin beeku.
Kanaafuu, gaaffiin Mr Tiraampis Itoophiyaaf osoo hin taanee koree badhaasa Noobelii kan Osilootti argamuutti dhiyaachu qaba, jedhan.
Gama dhimma nagaa buusuu ittiin badhaafamanii yoo dubbatanis Anis badhaasaaf jedhe osoo hin taane kanan hojjadhe, nageenyii hunda keenyaaf murtessaa waan ta'eefiidha," jedhaniiru.
Waa'ee walii galuun dadhabamuu marii Hidha Guddichaarratti Itoophiyaafi Masrii jidduutti ilaalchisuunis, Itoophoyaan yeroo hunda nagaan Masiriifi Sudaan waliin haala walqixa ta'een bishaan Abbayyaatti fayyadamtu barbaaddi jedhaniiru MM Abiy.
Ammas Pirezidaanti Raamaafozaa akka dura taa'aa Gamtaa Afriikaatti garee lamaan waliin marii taasisuun haalicha karaa nagaatiin furmaata aragmsiisuu ni danda'u amantaa jedhu akka qaban dubbatan.
Nagaan bu'uura waan hundaati kan jedhan Dr Abiy, Nagaa malee nuti Afrikaanoonni karaa kamiiyyu badhaadhu hin dandeenyees jedhaniiru.
Kanaafis Pirezidaant Raamaafozaa dhimmicha irratti hirmaachuun "Furmaata gaariif fiduu akka danda'u nan abdadha" jechuun akka garee lamaan marisiisuuf gaaffachu himan.
Pirezidaanti Raamaafozaanis gamasaanitiin, qaamoolee lamaanuu dubbisuuf karoora qabaachu himanii, dhimmichis mariidhaan furmaata ni argata jedhanii akka abdadha himaniiru.
Mormitoonni hedduun daandii magaala guddoo Iraan, Teehraan'tti bahuun dallansu qondaltoota biyyattiirraa qaban ibsataniiru.
Mormitoonni kun akka jedhanitti qondaaltonni xiyyara Yukireen hin haleelle jechuusaaniirraa kan ka'e kan daandii magaala Teehran'tti bahuun mormii isaanii kan ibsatan.
Pireezidaantii US Doonaald Tiraamp mormii "nama kakaasu" jechuun fuula Tiwiitaraasaaniirratti maxxansuun namoota mormiif bahan kana deeggaraniiru.
Iraan xiyyaraa imaltoota 176 qabatee imalaa ture osoo hin beekin haleele jechuun gaafa Sanbataa amantee jirti.
Haleellaa kun erga Ameerikaan Komaandar Qaasim Sooleemanii Amajjii 3 Baagdaad'tti ajjeeftee booda Iraan raawwachaa turte keessaati.
Lammiileen Iraan, Kanaadaa akkasumas lammiileen Yukireen, UK, Afgaanistaanfi Jarman imaltoota haleellaa xiyyaara kanaan lubbuunsaanii darbedha.
Barattoonni yunivarsiitii lama, Shariifiifi Amiir Kabiir, osoo mormiif hin bahin dura awwalcha imaltoonni lubbuunsaanii darbee daawwataniiru.
Mormiinis cimuun galgalarra gara cimsanii mootummaa Iraan moirmii isaanii dhageesisifachuutti ce'an.
Miidiyaan Faars jedhamu hiriira ture hordofaa ture ammoo namoonni 1,000 ta'an hiriiraa bahan sagalee mormii dhageesisuufi suuraa Soleemanii cicciruu isaanii baaseera.
Barattoonni mormiif bahan kunneen namoota haleellaa xiyyaraa Iraan keessa harkan akka seeratti dhiyaatan gaafataniiru.
Faars akka gabaasetti mormitoonni daandii cufanii turan "bittinaa'aniiru" jedheera.
Gabaasaalee miidiyaa hawaasummaarra gaazii imimmaanessu yoo dhukaafamu ni agarsiisu.
Fayyadamtoonni miidiyaa hawaasummaa tarkaanfii mootummaan fudhaata jirurras sirrii akka hin taane dubbachaa jiru.
Namni tokko Tiwiitarasaarrratti akkas jedheera: "Qondaltota biyya kiyyaa yoomuu dhiifama hin godhuuf, isaan waan uumame bakka itti uumame dhaabatanii sobanidha.
Mormitoonni kunneen warre yeroo darbe Komaandar Soleemaniin ajjeefamuun booda Iraan deggaruuf daandiitti bahan waliin wal bira qabamee yoo ilaalmu baay'ee xiqqaadha.
Pireezidaant Doonald Tiraamp afaan Ingiliiziifi Faransaayiin Tiwiitarasaaniirratti akkas jechuun maxxansaniiru: Lammiilee Iraan goototaafi rakkachaa jiraniif: Ani ergan pireezidaantii ta'ee muudame isin wajjiin dhaabbachuu eegalee, mootummaan kiyyaa ammaallee isin wajjiin jira.
Mormii keessan dhiheenyatti hordofaa jirra.
Kaka'uumsi keessaan nama ajaa'iba.
Ministirri Hajaa Alaa Maayik Poompiyoon Tiwiitarasaaniirratti viidiyoo lammii Iraan hiriiranirratti akkas jedhan maxxansaniiru: Sagaleen lammiilee Iraan ifa.
Isaaniis soba sirnichaan, malaammaltummaan, dadhabbii raawwachiisummaaniifi gara jabeenyummaan laaqameen hedduu nuffaniiru.
Nutis lammiilee Iraan jireenya kanarraa fooyyee qabu akka jiraataniif isaan cinaa ni dhaabbanna.
Ambaasaaddarri UK Roob Makeer ammoo Iraan keessatti saatii sadiif to'annoo jala kan ture yoo ta'u gocha kana UK'n seera idil-addunyaa cabsuudha jechuun balaaleeffateetti.
Obbo Roob mormii mooraa yunivarsiitii Amiir Kaabii alatti taasifamerratti to'atamanii kan turan yoo ta'u booda garu gad dhiifamaniiru.
Minisrirri Hajaa Alaa UK Doominik Raab eega ambaasaaddarri UK Roob Maakiree to'annaa jala oolfaman booda gocha ta'e sana seera idil-addunyaan ala kan ta'e akka ta'e ibsaniiru.
Guyyoota sadiif Iraan xiyyaara Yukireen haleeluushee haalaa turte.
Ta'us garuu, Sanbata ganama TV biyyattiirratti xiyyaricha haleeluushee amantee jirti.
Birgaadar Jeneraal Alii Hajiizadeeh turan waan mudate kan ifa godhan.Aanga'aan kun akka jedhanitti opereetarri misaa'eelaa of danda'eefi kophaasaatti kan murtee fudhate.
Innis dogoggoraan, "misaa'eela haleellaa" Iraan irratti taasifamaa jiru se'ee xiyyaararratti haleellaa raawwate jedhan.
Innis murteessuuf sekoondii 10 qaba ture.
Haala kana keessatti haleeluuf haleeluu dhabuu murteessuu qaba ture ta'us garuu murtee dogoggoraa fudhate, jedhan Jen Hajiizadeeh.
Namoota qunnamuufi mirkaneessuun dirqama qaba ture.
Garuu sirni walqunnamtii rakkina qaba ture.
Jen. Hajiizadeeh waraanni fuulduraaf, dogoggora akkanaarra of qusachuuf sirnasaa ni foyyeessa jedhan.
Jen. Hajiizadeeh gaafa Roobii waan uumame aanga'ootaaf ifa taasisaniiru.
Isaanis haleellaa kana keessaa harka qabaachuushee maaf haalti jechuun gaafii kaasaniiru.
Ayaatolaa Komaanii gama isaanitiin, dogoggora namaa akka ture dubbataniiru.
Pireezidaant Hasan Ruhaanii gamasaaniitiin Iraan dogoggora uumameen baay'ee gaabbiteetti," jedhan.
Ministirri Hajaa Alaa Jaavaad Zariif Ameerikaa qeeqaniiru."Yeroo rakkoo kanatti dogoggora bulchiinsa Ameerikaatiin uumamedha, " jedhan.
Pireezidaantiin Yukireen Voloodomayir Zeleniskiifi Kanaadaa Jastiin Tiruudawu Sanbata Obbo Rouhaanii waliin dubbataniiru.
Obbo Jastiin Tiruudawu akka baay'ee "haaraniifi rifatan" ibsaniiru.
Isaanis Obbo Ruhaaniitti qorannoo guutuu "wanti hamaa kun akkatti raawwate ifa taasisuu," jiraachuu himaniiru.
Obbo Jastiin Tiruudawu akka jedhanitti: "Kanaadaan hanga qaamni haleella kana raawwate itti gaafatamummaa fudhatuttiifi maatii miidhamtootaaf haqni argamutti hin boqonnu," jedhan.
Beenyaaniifi dhiifamni akka gaafatamuuf kan barbaadan Obbo Zeelensikiin, Pirezedaant Ruhaaniin "namoota haleellaa kana keessaa harka qaban hunda gara seeraatti akka dhiyaatan waada galaniiru," jedhan.
Waltajjiin marii hayyootaa dhalattoota naannoo Kibbaa magalaa Hoossaa'inaatti gaggeeffamaa jira Hogganaan waajjira Paartii Badhaadhinaa naannichaa obbo Mogas Baalchaa akka ibsanitti, marichi rakkinoota naannichatti uumaman yaada tasgabbaa'en furmaata ceesisaan qindeessuuf ga'ee qaba jedhaniiru.
Hayyoonni waltajjicharratti argaman halaa yeroo ammaa fi kallattii fulduraarratti kan mari'atan ta'uun ibsameera.
Waltajjichi guyyaa lamaaf itti fufa.
Ministeerri Nageenyaa hoggantootaa fi koomiishinaroota nageenyaa fi bulchiinsa naannolee waliin mari'ate.
Ministeerichi maanuwaalii raawwachiisaa gorsaa garee bilisaa fi sagantaa tajaajila hawaasaa, tola ooltummaa biyyaalessaarratti marii gaggeessera.
Ministirri ministeerichaa aadde Mufariyaat Kaamiil gareen gorsaa bilisaa hawaasa gidduudha kan filataman ta'uu ibsaniiru.
Garichi yakka duursanii ittisuurratti tajaajila poolisii laachuu akka danda'uu fi poolisii waliin ta'uun qindoominaan tajaajila hawaasaa qulqulluu fi bilisa ta'e ni laata jedhaniiru.
Sagantaa tajaajila tola ooltummaa biyyaalessaa irrattis mari'atameera.
Saganticha eegalchiisuuf qaamolee dhimmi ilaallatuuf hojiin hubannoo uumuurraa eegalee hojiilee hedduun hojjetamuu ibsameera.
Hojii barbaaddonni koolleejjii fi yuunvaarsiitiiwwan garaagaraa irraa ebbifamanii qaama sagantichaa ta'uuf galmaa'aniiru.
Haata'uutii, aanolee tokko tokkotti hanqina odeeffannoorraa ka'uun akkaataa barbaadameen galmee gaggeessuun hin danda'amne jedhameera.
Naannoleen rakkoo kana furuun adeemsa galmee saffisiisuu akka qaban dubbatamuu isaa ragaan ministeericharraa argame ni mul'isa.
Mariin Hidha Haaromsaarratti Itiyoophiyaa, Sudaanii fi Gibts gidduutti gaggeeffamaa ture bu'aa gaariin xumuramuun ibsame.
Jilli ministiroota bishaanii fi ministiroota dhimma alaa Itiyoophiyaa, Sudaan fi Gibts Hidha Haaromsaa Itiyoophiyaarratti baatii Faranjoota Amajjii 13 hanga 15, 2020 Waashiintan Diisiitti mariin gaggeessaa turan bu'aa gaariin xumuramuu Ameerikaatti Imbaasiin Itiyoophiyaa ibseera.
Marichi kan gaggeeffame bakka ministirri Maallaqaa Ameerikaa Istevan Munshiinii fi Pireezedaantiin Baankii Addunyaa Deeviid Maalpas argamanittidha.
Hidhi Haaromsaa waqtii roobaa keessa ji'oota Adoolessaa fi Hagayyaa keessa akka guutamuu qabutti waliigalameera.
Guutinsi jalqabaa hatattamaan hanga meetira 595 gahutti kan gaggeeffamu ta'uun waliigalameera.
Kun ammoo humna ibsaa gamanumaan maddisiisuu akka danda'uufidha.
Haata'u malee, waliigalteen dhumaa kan mallattaa'u baatii Faranjootaa Amajji 28-29,2020tti Waashingitan, Ameerikaatti jedhame.
Waliigalteen giddu galeessummaa ministira Maallaqaa Ameerikaa fi prezedaantii Baankii Addunyaan gaggeeffamaa ture fedhii Itoophiyaan dursite humna elektiriikaa maddisiifachuuf barbaaddu ilaalcha keessa kan galchedha.
Haata'uutii, yoo waqtiin gogiinsaa biyyoota Gibtsii fi Sudaan keessatti kan dheeratuu fi hammaatu ta'e garuu tarkaanfiiwwan rakkoon kun ittiin dandamachuu dand'an kaa'amaniiru.
Miseensonni Mana Maree Bakka Bu'oota Ummataa FDRI daawwannaa tasaa manneen murtii federaalaatti gaggeessaa jiru.
Miseensonni koree dhaabbii seeraa, haqaa fi demokraasii mana marichaa guyyoota afuriif mana murtii shari'aa dabalatee, manneen murtii sadarkaa jalqabaa, olaanaa fi waliigalaa ni daawwatu jedhameera.
Korichi manneen murtii kunneen tajaajilaa haqaa sirrii laachuu irratti ergama itti laatame haala itti ba'aa jiran qaamaan argamuun sakkata'uuf akka ta'e ibsameera.
Daawwannaa kanaanis tajaajilamtoota, abbootii murtii, hojjettootaa fi hoggantoota waliin marii gaggeessuun haqa argame irratti deeggarsaa, hordoffii fi to'annoo gochuuf akka ta'e walitti qabaan koree xiqqaa dhimmoota seeraa obbo Haddush Azanaw ibsaniiru.
Keessattuu haqa mirkaneessuu irratti dhaabbiileen kunneen hanqinaa fi cimina qaban irratti kan xyyeeffatan ta'uu ibsaniiru.
Manni marichaa bu'ura itti gaafatamummaa itti laattameen rakkooleen akka hiikkatan gochuu irra darbee bakka tarkaanfiin fudhatamuu qabutti adabsiisuuf aangoo akka qabu ibsameera.
Dhaabbilee kunneen keessatti hanqinaaleen dhiyeessa meeshaalee fi rakkooleen sadarkaa sadarkaan jiran akka furmata argataniif deeggarsa barbaachisu kan taasisu ta'uu obbo Haddush dubbataniiru.
Manni barumsaa barattoota faaruu biyyaalessaa sagalee ol kaasanii hin faarsine adabu, mormii kaase.
Manni barumsaa mormii kaasise kun Taayilaanditti argama.
Manni barumsichaa barattoonni wayita faaruu biyyaalessaa faarsan sagalee isaanii ol kaasanii akka faarfatan barbaada.
Faallaa kanaan barattoota sagalee isaanii gadi qabanii faarsan, irra deebiin akka faarsan taasisa.
Barattoonni wayita faaruu biyyaalessaa Taaylaand faarsan manni barumsichaa meeshaa hamma sagalee isaan maddisiisan madaalu ni fayyadama.
Iraanitti ambaasaaddarri Ingiliiz to'annoo jala oolfamaniiru.
Iraanitti hoggantoonni mootummaa xiyyaaraa Yuukreen dhukaasun kuffisuu erga ibsanii booddee mormii ummanni kaaseen walqabatee amabaasaddari Ingiliiz to'annoo jala oolfamun beekame.
Ambaasaaddar Roob Maakeeyri hoggantoota Iraaniin sa'aatii sadiif qabamee kan ture yoo ta'u, Ingiliiz ambaasaaddarichi to'annoo jala oolun isaa sirrii miti, seera addunyaa kan cabsudha jetteetti.
Ambaasaaddarichi to'annoo jala kan oolfamaan sirna yaadannoo namoota balaa xiyyara Yuukreeniin du'an qophaa'errattidha.
Ambaasaaddar Roob Maakeeyri sirnicha erga hirmaatanii booda gara imbaasii Ingiliizitti erga deebi'anii poolisiin to'ataman.
Raayyaan Ittisa Biayyaa Iraan ibsa baasenis qaamoleen dogoggoraan xiyyaaricha rukutanii kuffisan kan itti gaafataman ta'uu ibseera.
Dogoggora uummameef dhiifama gaafatee, kana booda of eeggannaan kan taasifamu ta'uu beeksiseera.
Pireezedaantiin Iraan Haasan Roohaaniin karaa Twiitara isaanitiin akka beeksisanitti, dogoggorichi dogoggora dhiifama hin qabnedha jedhaniiru.
Muummee ministiraa Kaanaadaa Justiin Truudoon kaleessa akka beeksisanitti, xiyyaarichi rukutamee kufuu ragaan na ga'eera jedhaniit turan.
Pireezedaantiin Ameerikaa Doonaald Tiraampis xiyyaarichi rukutamee kufuu akka hin oolle ibsaa turaniiru.
Ragaalee nageenyaa waabeffachuudhan miidiyaalen xiyyaarichi kufuudhan dura miisaa'elli dhukaafamuu gabaasaa turaniiru.
Koonfaransiin sosochii nageenya tiraafikaa magaalaa Adaamatti gaggeeffameera.
Koonfaransichi qopheessummaa Abbaa Taayitaa Geejibaa Oromiyaa fi Ministeera Geejibaa Federaalaatiin gaggeeffameera.
Itti aanaan hogganaa Abbaa Taayitaa Geejiba Oromiyaa obbo Ahimad Abbaa Gissaa sagantaa kanarratti akka dubbatanitti balaa tiraafikaa yeroodhaa yerootti dabalaa jiru xiqqeessuuf qindoominaan hojjechuun murteessadha jedhaniiru.Rakkoo balaa tiraafikaa fi furmaata isaarratti koreen poolisii Oromiyaa fi Abbaa Taayitaa Geejibaa Oromiyaarra walitti baba'e qorannoo gaggeessaa turuun ibsameera.Haaluma kanaan ariitii, lafoo deemtotaaf dursa kennuu dhabuu, naamusa konkolaachisaa, rakkoon teekiniikaa fi kanneen biroo sababa ijoo ta'uun ibsamaniiru.Akka ragaan Biiroo Dhimmoota Kominikeeshinii Mootummaa Naannoo Oromiyaarra argannee muldhisutti gargaaraan komishiinaraa komishiinii Poolisii Oromiyaa Taammiraat Dhaabaa gamasaaniitiin rakkoo balaa tiraafikaa xiqqeesuu kan dandeenyu tumsa nama hundaatiin waan ta'eef qaamoleen dhimmi ilaalu hirmaannaa taasisuu qabu.Bakka deemnu hundattis hawaasni keenya seera tiraafikaa eegee akka imaluufi olaantummaa seeraa kabachiisuu keessatti qoodasaa akka bahatuuf hubannoon hawaasaa bakka hundatti uumamuu qaba.Finfinnee, Amajjii 4, 2012 (FBC) â€“ Gareen humnoota mormituu Liibiyaa Raashiyaa Mooskotti waliigaltee dhukaasa dhaabuu mallatteessuufi.Waliigalticha dhaabbata mootummoota gamtoomaniin beekkamtii kan qabu bulchiinsa Faayz Al Saaraajii fi garee mormituu Jeneraala Kaliif Haaftaar gidduutti guyyaa har'aa ni mallatteeffama jedhameti eegama.Faayz Al Saaraaj haasa televizhiniin taasisaaniin lammiilen Liibiyaa waan darbe cufan fuulduraaf akka yaadan waamicha dhiyeessaaniru Lammiileen Liibiyaa hundu nageenyii fi tasgabbii akka buu'uuf ga'ee isaanii akka ba'atan eeraniiru.
Waliigaltichi rakkoo nageenya biytyatti ni fura jedhameeti eegama.
Bulchiinsi magaalaa Finfinnee jireenya lammiilee geeddaruuf sochii taasisaa jiruuf beekamtii argate.
Manni Maree Bakka Bu'oota Ummataa FDRI hojii bulchiinsa magaalichaa kan dinqisiifatu ta'uu af yaa'iin mana marichaa obbo Taaggasaa Caafoon beeksisaniiru.
Itti aanaan kantiibaa magaalaa Finfinnee Injiinar Taakkalaa Uumaa fi kaabineen isaanii miseensota mana marichaa waliin mari'ataniiru.
Miseensonni mana marichaa kaabineen amma magaalicha hogganaa jiru taayitaa ega qabatee eegalee hojiilee bulchiinsa magaalichaatti hojjetamaa jiran dinqisiifachuudhan, magaalota biyyattii biroofis fakkeenya gaarii ta'uu beeksisaniiru.
Bulchiinsa magaalichaa waliin hojjechuufis kutannoo fi fedhii jiru ibsaniiru.
Injiinar Taakkalaanis beekamtii mana marichaatif galateeffatanii, bulchiinsi magaalichaa jireenya lammiilee geeddaruuf itti fufiinsan kan hojjetu ta'uu ibsaniiru.
Manni marichaa Injiinar Taakkalaa Uumaaf beekamtii fi badhaasa laatera.
Ameerikaatti gargaaraan barreessaa dhimmoota Afrikaa Tiiboor Naazh Itiyoophiyaa dabalatee biyyoota Afrikaa shan daawwannaa ni taasisu.
Tiiboor Naazh guyyaa Jimaata dhufu eegalanii Giddugala Rippabiliika Afrikaa, Itiyoophiyaa, Keeniyaa, Sudaan Kibbaa fi Sudaan ni daawwatu.
Daawwannichaan bulchiinsa gaarii fi dimokiraasii cimsuu, malaamaltummaa ittisuu, nannichatti nageenya buusuu akkasumaas invastimanti babballisuu fi cimsuurratti ni mari'atu jedhameti eegama.
Turtii isaanii kanaan aanga'oota mootummaa olaanoo, deeggartoota misoomaa idila addunyaa, bakka bu'oota hawaasaa fi miseensoota hawaasa Yuunvaarsiitii waliin dhimmoota garagaraarratti kan mari'atan ta'uu ibsa Waajjirri Ministirri Dhimma Alaa Ameerikaa baase ni muldhisa.
Raashiyaa Mooskootti kan eegalame waliigalteen dhukaasa dhaabuu humnoota mormituu Liibiyaa xumuramuun dhaga'ame.
Liibiyaatti bekkamtii idila addunyaa kan qabu bulchiinsi Faayz Al Saaraajii fi mormituun isaanii Jeneraal Kaliifaa Haaftaar guyyaa kaleessaa waliigaltee dhukaasa dhaabuuf Mooskootti marii eegaluun isaanii ni yaadatama.
Haata'uuti, Jeneraala Kaliifaa Haaftaar waliigaltee dhukaasa Dhaabuu kana otuu hin malletteessin gara biyya isaanitti deebi'u Ministerri Dhimma Alaa Raashiyaa Beeksiseera.
Jeneraal Haaftaar waliigalticha kanaan hin mallatteessineef wixineen dhiyaate baayyeen isaa fedhii lolortoota Liibiyaa kan hin madaallee waan ta'eef jedhaniiru.
Giddugaltummaa Raashiyaa fi Tuurkiin Mooskootti eegalamee kan ture waliigalteen dhukaasa dhaabuu kun tasgabbii biyyattitti ni fida jedhamee abdatame ture.
Loltoonni Haaftaar Tiriippoolii to'achuuf mootummaa beekamtii idila addunyaa qabu waliin lola taasisaan akka haaraatti eegaluu isaanii himameera.
Kanumaan walqabatee har'a Tiriippoolii keessatti dhukaasni gaggeeffamuu ibsameera.
Waltajjiin waloo manneen maree naannoo Oromiyaa, Afaarii fi Amaaraa magaalaa Samaraatti gaggeeffamaa jira.
Waltajjiin sadee kun qopheessummaa mana maree naannoo Afaariin gaggeeffamaa jira.
Manneen maree kunneen sanada waliigaltee walii mallatteessan bu'uura godhachuun walitti dhufeenya ummattootaa, walitti bu'iinsa ittisuu fi hiikuu, akkasumas ijaarsa dandeettii irratti haala waliin hojjechuu danda'an irrati mari'ataa jiru.
Hojiilee hanga ammaatti waliin hojjetan irratti rakkoolee qunnamanii fi furmaata isaa, yeroo itti aanu dhimmoota irratti waliin hojjechuu qaban irratti marii taasisuun kallattii ni kaa'u jedhameet eegama.
Waltajjii waloo manneen maree kana irratti itti aantuun af yaa'ii Caffee Oromiyaa, af yaa'iin mana maree Afaarii fi af yaa'iin mana maree naannoo Amaaraa argamaniiru.
Walga'iin bulchiinsa daangaa waloo Itiyoo â€“ Jibuutii 26ffaan Jigjigaatti taa'amaa jira.
Waltajjichi har'a Amajjii 5 eegalee amma iftaan Amajjii 7,2012tti magaalaa Jigjigaatti taa'ama.
Waltajjichi nageenyaa fi bulchiinsa daangaa, daldalaa fi hariiroo biyyoota lamaanii cimsuurratti kan xiyyeeffatedha.
Maricharratti itti aanaan preezdaantii mootummaa naannoo Somaalee Musxafee Mohaammad Umar, bakka buutonni raayyaa ittisa biyyaa Itiyoophiyaa fi Jibuutii, bakka buutonni Ministeera Nageenyaa FDRI fi mootummaa Jibuutii hirmaachaa jiru.
Jilli Preezdaanti mootummaa Naannoo Affaar obbo Awwal Aarbaa fi Itiyoophioyaatti Ambaasaaddari Ameerikaa Maayk Raaynar durfamu Volkaanoo Eertaalee daawwatan.
Daawwanichi bakkeewwaan hawwataa naannicha argamaan beeksiisuu fi lakkoofsa daawwattoota dabaluuf kan gargaarudha jedhame.
Jillichi guyyaa itti aanu bakkeewwaan hawwata turizimii naannichaatti argaaman kan daawwatu ta'uu ragaan waajjira dhimmoota kominikeeshinii mootummaa naannoo Affaar irraa arganne ni muldhisa.
Voolkanoon Eertaalee daawwattoota turizimii fi qalbii saayinstoota kan ofitti hammatudha.
Ertaalee jechuun Afaan Affaar yoo ta'u hiikaan isaa â€˜gaara aaruu' jechuudha.
Waltajjiin dubartootaa sadarkaa magaalaa Galma Barkumeetti taa'amaeera.
Waltajjichi mata duree "Gamtooman gara badhaadhinaa" jedhuun gaggeeffameera.
Waltajjicharratti Pireezedaantiin FDRI Saahilawarq Zawdee, muummee ministiraa Dooktar Abiy Ahimadii fi itti aanaan kantiibaa magaalaa Finfinnee Injiinar Taakkalaa Uuman argamaniiru.
Yeruma kanattai muummee ministiraa ergaa dabarsaniin badhaadhina Itiyoophiyaa milkeessun hirmaannaa dubartootaa fi haadholii malee hin ta'u jedhaniirtu.
Dubartootaa fi haadholiin nageenyaa fi tokkummaa barsiisuu akka qabanis dhaamaniiru.
Paartileen morkattootaa qeeqa keessaa ba'anii yeroo qabanitti hirmaannaa hawaasaa amaleeffachuu qabus jedhaniiru.
Sochiin misoomaa magaalaa fi baadiyyaa kan cimee itti fufu ta'uus eeraniiru.
Waltajjii har'aarratti hirmaattonni kumni 20 ol argamaniiru.
Koomiishiniin Poolisii Federaalaa miseensotaa fi hoggansa kabachiisa seeraa fi nageenyaa leenjisaa ture ebbisiise.
Koomiishinichi miseensotaa fi hoggansa kabachiisa seeraa fi nageenyaa Wiirtuu Leenjii Ogummaa Addaddaa Kolfeetti leennjisaa ture ebbisiisera.
Ebbifamtoonni leenjii kora bittinsaa fi to'annoo dawaa sammuu nama adoochu, tajaajila poolisii hawaasummaa, qabiinsa mirga namoomaa, deeggarsa yaalaa sadarkaa duraa fi ga'umsa qaamaa fudhataniiru.
Ebbicharratti kan argaman koomiishinar janaraalli Koomiishinii Poolisii Federaalaa Indaashaaw Xaasaw ebbifamtoonni dirqama isaanii naamusaan akka ba'atan dhaamaniiru.
Waraanni Sudaanii fi Humni Tika nageenyaa Preezdaantii duraanii biyyattIi Oomaar Haasan Aalbashir walitti bu'uun himame.
Humni tikaa duraanii kunneen kaaba Kaartummaatti meeshaalee waraanaa gurguddoo dhukaasaa jiraachuu ibsameera.
Dabalataan mana meeshaa waraanaa tika nageenyaa buufata xiyyaaraa cinaatti argamu to'achuu isaanii himameera.
Loltoonni Mootummaa Sudaan gama isaaniin gamoo mormitootan qabame kana deebisanii to'achuu isaanii ibsaa jiru.
Dhukaasaa banameen namoonni miidhaman jiraachuu dubbatameera.
Manni maree walabummaa Sudaan humni tika nageenyaa duraanii kunneen biyyattiitti nageenyi akka hin buune gochaa jiru jechuun komataniiru.
Jeequmsa biyyattii keessatti uummamaa jiru keessaa itti gaafatamaan humna tika nageenyaa duraanii Saalaahiin Gooshi harka qabu jedhameera.
Hogganaa olaanaan mana mare walabummaa biyyattii Jeneraal Moohaammad Haamdaan gochichaf obsa kan hin qabne ta'uu dubbataniiru.
Tasgabbii fi nageenyi amma jiru kun gara jeequmsi bara bulchiinsa Oomaar Haasan Aalbashir turetti akka hin deebine soda uumee jira.
Ministir deettaan Ministeera Nageenyaa aadde Almaaz Makoonnan hundeessaa Gamtaa Dargaggoota Addunyaa Dooktar Ook Soo Paar waliin mari'atan.
Dargaggoonni naamusaan guddatanii biyya isaanii akka tajaajilan hojjetamaa jiraachuu ministir deettittiin ibsaniiru.
Haaluma kanaan tajajailli lammummaa fi sagantaan tola ooltummaa qophaa'ee hojiirra oolaa jiraachuu eeraniiru.
Kanaan duras Gamtaa Dargaggoota Addunyaa waliin qindoomuun leenjiiwwan ilaalcha gaarii kennamaa turuu ibsan.
Dooktar Ook Soo Paar gama isaanitiin barbaachisummaa nageenyaarratti leenjii hubannaa fi ilaalchaa laachuu akka barbaadan ibsaniiru.
Pireezedaantiin FDRI Saahilawarq Zawdeen preezdaantii Koree Fannoo Diimaa Idil Addunyaa Piitar Maawuraa waliin mari'atan.
Pireezedaanti Saahilawarq Zawdeen eegduu olaantuu Waldaa Fannoo Diimaa Itiyoophiyaati.
Pireezedaanti Saahilawarq deeggarsa namoomaa korichi Itiyoophiyaa keessatti taasisaa jiruuf galateeffataniiru.
Pireezedaantiin korichaa dhaabbanni isaanii deeggarsa namoomaa taasisu kan itti fufu ta'uu ibsaniiru.
Lammiileen Itiyoophiyaa walitti bu'iinsaa fi rakkoo nageenyaatiin miidhaman akka of danda'an ni deeggarras jedhaniiru.
Miseensonni Mana Maree Bakka Bu'oota Ummataa FDRI daawwannaa tasaa manneen murtii federaalaatti gaggeessaa jiru.
Miseensonni koree dhaabbii seeraa, haqaa fi demokraasii mana marichaa guyyoota afuriif mana murtii shari'aa dabalatee, manneen murtii sadarkaa jalqabaa, olaanaa fi waliigalaa ni daawwatu jedhameera.
Korichi manneen murtii kunneen tajaajilaa haqaa sirrii laachuu irratti ergama itti laatame haala itti ba'aa jiran qaamaan argamuun sakkata'uuf akka ta'e ibsameera.
Daawwannaa kanaanis tajaajilamtoota, abbootii murtii, hojjettootaa fi hoggantoota waliin marii gaggeessuun haqa argame irratti deeggarsaa, hordoffii fi to'annoo gochuuf akka ta'e walitti qabaan koree xiqqaa dhimmoota seeraa obbo Haddush Azanaw ibsaniiru.
Keessattuu haqa mirkaneessuu irratti dhaabbiileen kunneen hanqinaa fi cimina qaban irratti kan xyyeeffatan ta'uu ibsaniiru.
Manni marichaa bu'ura itti gaafatamummaa itti laattameen rakkooleen akka hiikkatan gochuu irra darbee bakka tarkaanfiin fudhatamuu qabutti adabsiisuuf aangoo akka qabu ibsameera.
Dhaabbilee kunneen keessatti hanqinaaleen dhiyeessa meeshaalee fi rakkooleen sadarkaa sadarkaan jiran akka furmata argataniif deeggarsa barbaachisu kan taasisu ta'uu obbo Haddush dubbataniiru.
Ministiroonni dhimma alaa fi bishaanii Itiyoophiyaa, Gibtsii fi Sudaan preezdaantii Ameerikaa Doonaald Tiraamp waliin mari'atan.
Marichi waltajjii ministiroota dhimma alaa fi bishaanii Itiyoophiyaa, Gibtsii fi Sudaan taasisaa jiraniin cinaatti kan gaggeeffame ta'uu Ameerikaatti Ambaasaaddarri Itiyoophiyaa Fitsuum Araggaan ibsaniiru.
Ministiroonni biyyoota sadanii dhimma Hidha Haaromsaarratti Ameerikaa Waashiingitanitti mari'achaa jiru.
Biyyoonni sadan marsaa addaddaatin dhimma hidhichaarratti mari'achaa turuun ni yaadatama.
Guutinsaa fi gadilakkisa bishaaniirratti kan mari'atan yammuu ta'u, marii marsaa 4ffaa dhiyeenya taasifameen Gibts guutinsa bishaaniirratti yaada haaraa qabattee dhiyaachuu isheetin waliigaltee malee goolabamuun isaa ni yaadatama.
Mariiwwan amma ammaa gaggeeffaman waliigaltee malee goolabamuu isaanii gamaaggamuuf Waashiingitanitti mari'achaa jiru.
Ministeerri Nageenyaa hoggantootaa fi koomiishinaroota nageenyaa fi bulchiinsa naannolee waliin mari'ate.
Ministeerichi maanuwaalii raawwachiisaa gorsaa garee bilisaa fi sagantaa tajaajila hawaasaa, tola ooltummaa biyyaalessaarratti marii gaggeessera.
Ministirri ministeerichaa aadde Mufariyaat Kaamiil gareen gorsaa bilisaa hawaasa gidduudha kan filataman ta'uu ibsaniiru.
Garichi yakka duursanii ittisuurratti tajaajila poolisii laachuu akka danda'uu fi poolisii waliin ta'uun qindoominaan tajaajila hawaasaa qulqulluu fi bilisa ta'e ni laata jedhaniiru.
Sagantaa tajaajila tola ooltummaa biyyaalessaa irrattis mari'atameera.
Saganticha eegalchiisuuf qaamolee dhimmi ilaallatuuf hojiin hubannoo uumuurraa eegalee hojiilee hedduun hojjetamuu ibsameera.
Hojii barbaaddonni koolleejjii fi yuunvaarsiitiiwwan garaagaraa irraa ebbifamanii qaama sagantichaa ta'uuf galmaa'aniiru.
Haata'uutii, aanolee tokko tokkotti hanqina odeeffannoorra ka'uun akkaataa barbaadameen galmee gaggeessuun hin danda'amne jedhameera.
Naannoleen rakkoo kana furuun adeemsa galmee saffisiisuu akka qaban dubbatamuu isaa ragaan ministeericharraa argame ni mul'isa.
Manni maree Raashiyaa Miihaayil Mishuustiin muummee ministiraa akka ta'aniif mudama dhiyaate mirkaneesse.
Pireezedaanti Bilaadmiir Puutiin heerri mootummaa biyyattii akka fooyya'u fedhii dhiyeessuu isaaniin muummee ministiraa kan turan Diimiiitiriin Meedveedeev kaabinee isaanii diiguun kan yaadatamuudha.
Diiggamuu kaabinee hordofuun manni mare gadi aanaa biyattii mudama Pireezedaanti Bilaadmiir Puutiin muummee ministiraaf dhiyeessan deeggaruu isaa ibsameera.
Muuxxannoo siyyaasaa baayy'ee akka hin qabne kan dubbatamu Miihaayil Mishuustiin muummee ministiraa ta'uun mudamaniiru.
Miihaayil Mishuustiin teessoo 424 keessaa sagalee deeggarsaa 383 argataniiru.
Heera mootummaa fooyyeessuuf yaadni Puutiiniin  dhiyaate,qaamoolee hedduu biratti haala gaariin ilaallamaa akka hin jirre dubbatamaa jira.
Morkattoonni biyyattii Puutiin Raashiyaa qabeenya dhuunfaa isaa godhate jechuun qeeqaa jiru.
Heerri mootummaa haaraan fooyya'u kun aangoo isaanii dabalataan dheereeffachuun biyyattii qofaa isaanii yeroo dheeraaf bulchuuf kan kaayyeffameedha jechuun qeeqqamaa jira.
Manneen murtii dhimmoota filannoorratti mormii ka'uu malan bifa addaatin keessummeessuuf, qophii taasisaa jiru.
Manni Murtii Waliigalaa Federaalaa filannoo biyyoolessaa gaggeeffamu waliin walqabatee, gaaffilee abbaa seerummaa ka'aniif tajaajila si'ataa fi amanamaa laachuuf qophii taasisaa jiraachuu beeksiseera.
Manneen murtii federaalaa labsii filannoo Itiyoophiyaa, galmee paartilee siyaasaa fi naamusa filannoo 1162/2011 itti gaafatama kennameef, heera mootummaa fi seeran walsimsiisuun hojjechuuf ga'eesaa ba'achaa tureera.
Pireezedaantiin Mana Murtii Waliigalaa Federaalaa aadde Ma'aazaa Ashannaafiin hoggansa manneen murtii federaalaa sadanii fi qindeessitoota dhaddacha ramaddii waliin qophii filannoo fi hojii manneen murtiirratti mari'ataniiru.
Haaluma kanaan hojiilee filannoon duraa, yeroo filannoo fi filannoon booda ga'ee manneen murtii federaalaarratti mari'atameera.
Saawdi Arabiyaan lammiilee Itiyoophiyaa eeyyama jireenyaa osoo hin haaroomsin gara biyyaa deebi'uuf eeggata turanii fi kuufama adabbii kaffaltii viizaa ba'umsaa irra keessee turte kaafte.
Laammiileen alaa eeyyama jireenyaa osoo hin haaroomsiin Saawdi Arabiyaa keessa turan viizaa ba'umsaa argachuuf lakkoofsa maatiin birrii Riiyaadii 400 gaafatamaa turan.
Sababa kuufamni adabbii kaffaltii baayy'ateen lammiilee hedduun carricha irraa fayyadamoo osoo hin ta'an hafaniiru.
Adabbiin kaffaltii kun akka ka'u gaaffii dhiyaate irratti marii taasisuun mootummaan Saawd Arabiyaa kuufamni kaffaltii kun guutumman akka ka'u Imbaasii Itiyoophiyaa Riiyaad waliin waliigaltee mallatteessaniiru.
Waliigalteen kun lammiilee Itiyoophiyaa eeyyama jireenyaa seera qabeessummaa osoo hin argatin turan dhiifama Mana Murtii Mootii Saawd Aribyaa irraa argameen bifa addaan eeyyama jireenyaa argameedha jedhame.
Hojiirra kan ooluus baatiiwwan 6n dhufan keessatti qofa ta'uu ibsameera.
Carraa argame kanatti fayyadamuuf qaama dhimmi ilaallatu waliin xiyyeeffannoo addaan hojjechuuf qophii barbaachisu taasisuu isaanii Imbaasiin FDRI Riiyaad fi waajjirri Qoonsilaa Jiddaa ifoomsaniiru.
Hojiin hojjetamus manneen hojii mootummaa Saawd Arabiyaa waliin ta'uu akka ta'es ibsameera.
Dabalataan buufataleen tajaajila kana laatan magaaloota Madinaa, Abhaa, Jiizaan, fi Xaa'iifti yeroof ni banamu jedhameera.
Yeroo eeyyamame kana keessatti lammiileen kunneen carraa argametti seeraan fayyadamuu akka qaban Imbaasichi hubachiiseera.
Daawwiin hojii muummee ministiraa Dooktar Abiy Ahimad biyyoota addaddaatti taasisan milkaa'aa ture jedhe Ministeerri Dhimma Alaa FDRI.
Daawwiin biyyoota Afrikaatti taasisan imaammata dhimma alaa mootummaa FDRI bu'uura kan taasifatee fi milkaa'aa tures jedhan odu himaan ministeerichaa obbo Nabiyaat Geetaachaw.
Obbo Nabiyaat ibsa haala yeroorratti har'a laataniin akka beeksisanitti, daawwichi hariiroo diippiloomaasii daldalaa, invastimantii fi tuuriizimii cimsuurratti bu'a qabeessa ture jedhan.
Muummee ministiraa Dooktar Abiy Ahimad daawwii hojii isaanii biyyoota Afrikaatin Giinii, Ikiwaatooriyaal Giinii fi Afrikaa Kibbaa turaniiru.
Turmaata isaanitiinis hariiroo biyyoota kanneenii fi Itiyoophiyaa cimsuuf waliigalteewwan dameewwan addaddaa raawwatamaniiru.
Diippiloomaasiin lammummaarratti xiyyeeffate Afrikaa Kibbaatti hojjetamuus ibsaniiru.
Yaa'ii dureewwan Gamtaa Afrikaa 33ffaa gaggeeffamuuf koreen biyyoolessaa hundaa'ee hojjechaa jiraachuu ibsaniiru odu himtichi.
Yaa'ichi dhuma baatii kanaatti Finfinneetti gaggeeffama.
Yaa'iin abbootii seeraa naannoo Oromiyaa 2ffaan Adaamaa Galma Abbaa Gadaatti gaggeeffamaa jira.
Kaayyoon yaa'ii kanaa bu'aa riifoormii manneen murtii labsii 216/ 201 gamaaggamuun kallattii kaa'uuf akka ta'e Pireezedaantiin Mana Murtii Waliigalaa Oromiyaa obbo Dasaa Bulchaa haasawa baniinsaa taasisaniin ibsaniiru.
Wixineen labsii hundeeffama waldaa abbootii seeraa dhiyaachuun kan irratti mari'atamu ta'uus dubbataniiru.
Abbootiin seeraa fi manneen murtii dhimoota filannoo bara 2012 irratti haala kamiin hojjechuu akka qaban ilaalchisees mariin ni gaggeeffama jedhameera.
Mudamni abbootii seeraa haaraa dhiyaataniif ni laatama.
Abbootii seeraa hojii fakkeenyummaa qabu hojjetaniif beekkamtiin kan laatamu ta'unis ibsameera.
Yaa'ii kanaan dhimmoota jajjaboo kenniinsa tajaajila abbaa seerummaa manneen murtii naannichaa bu'a qabeessa taasisan irratti mari'atamee kallattiin kan kaa'amu ta'uun eerameera.
Yaa'ii kana irratti preezdaantonni manneen murtii aanaalee, preezdaantonnii fi abbootiin seeraa manneen murtii olaanaa godinaalee fi mana murtii waliigalaa Oromiyaa hirmaachaa jiraachuu Milkeessa Sabbooqaatu gabaase.
Pireezedaantiin mootummaa naannoo Amaaraa obbo Tamasgeen Xiruunah dhaabbilee amantaa gubatanii fi miidhaman daawwatan.
Obbo Tamasgeen dabalatee, hogganaan Biiroo Bulchiinsaa fi Nageenyaa Naannoo Amaaraa obbo Aganyahu Tashaagar, Koomiishinarri Koomiishinii Poolisii naannichaa Abbaraa Addaamuu fi abbootiin amantaa magaalaa Mooxaatti manneen amantaa gubatanii fi miidhaan irra ga'e daawwataniiru.
Daawwichaan booda hawaasa miidhaan irra ga'e, abbootii amantaa Islaamaa fi Kiristaanaa, jiraattota magaalichaa waliin mari'ataniiru.
Galmeen tajaajila tola ooltummaa waggaa tokkoof turu guutuu biyyattiitti eegalame.
Tajaajila kana laachuuf tola ooltoonni dhaabbilee barnootaa olaanoo irraa eebbifaman galmaa'uu eegalaniiru.
Tola ooltoonni umriin isaanii waggaa 18 hanga 35 ta'an tajaajilicha kennuuf guutuu biyyattiitti galmeen eegalamuu Ministeerri  Nageenyaa FDRI beeksiseera.
Tola ooltoonni fedhii qaban dhaabbilee nageenyaa aanaalee biyyattii hunda keessatti tajaajila hawaasummaa laachuu barbaadaan irratti galmaa'uu danda'u jedhameera.
Dabalataan marsariitii Ministeera Nageenyaa irratti kallattiin â€˜on line' galmaa'uu kan danda'a ta'uu ibsameera.
Marsaa kanaan tola ooltoota tajaajila tola ooltummaa laataan kuma 10 kan hirmaachisu ta'uu ministeerichi ibseera.
Tola ooltoonni kunneen baatii sadiif leenjii erga fudhatanii booda kutaa biyyattii garagaraatti bobba'uun tajaajila tola hawaasummaa ni kennu jedhameera.
Ji'oottan atti aanuu keessas tola ooltoota dhaabbilee barnootaa olaanoo irraa eebbifaman kuma 10 leenjisuun tajaajila tola ooltummaatti bobbaasuuf hojjetamaa jiraachus ibsameera.
Tola ooltoonni kunneen duudhaalee waliin jiraanyaa, ijaarsa dandeettii, ga'umsa qaamaa fi walitti dhufeenyaa irratti leenjii kan fudhatan ta'uu Misteerichatti Daayreekteerri waajjira qindeessa tarsiimoo waldeeggarsaa fi dhaabbilee waamamaa ministeerichaa aadde Asmaa Raddii ibsaniru.
Eebbifamtoonni qonna, fayyaa, ijaarsa fi damee biroo irratti hawaasaaf tajaajila ni laatu jedhameera.
Tajaajilli tola ooltummaa ummata tajaajiluu irra darbee muuxannoo hojii gaarii fi carraa hojii argachuuf haala ni mijeessa jedhaniiru.
Carraa hojii uumuuf Ministeerri Nageenyaa qaama dhimmi ilaalu hunda waliin qindoominaan ni hojjeta jedhaniiru.
Aadaa, afaan, duudhaa, fi sirna hawaasaa walii qooduun hariiroo gaariin akka uummamuuf sagantaan garagaraa ni bocama jedhameera.
Tajaajila laattoota kanneeniif mootummaan nyaata, iddoo jireenyaa fi wantoota bu'uraa hojichaaf barbaachisan ni guuta jedhan aadde Asmaan.
Dargaggoota tajaajila kana laataniif  waggaatti Birrii miiliyoonni kumni dhibba 9 ol ni qabama jedhameera.
Tajaajjilli tola ooltummaa hariiroo lammiilee kan cimsu ta'uu Ministeera Nageenyaatti daayreekteerri walitti dhufeenya biyaaleessaa fi ijaarsa qabeenya hawaasummaa obbo Tagbaaruu Yaareed dubbataniiru.
Tajaajilli kun sabboonummaa lammiilee dabaluu bira darbee, walitti bu'iinsa biyyattii keessatti uumamaa jiru hambisuuf ni gargaara jedhaniiru.
Manni Maree Bakka Bu'oota Ummataa Ameerikaa adeemsa himannaa Doonaald Tiraamp irratti baname ifaan eegalchiise Manni marichaa miseensota adeemsa himannaa fi murtii irratti hirmaatan abbaa seeraa mana murtii olaanaan kakuu raawwachiisaniiru.
Dhimmoonni Pireezedaanti Tiraamp ittiin himataman dubbafamuun ibsameera.
Himannaa har'a eegalameen Tiraamp yakkamaa ta'anii argamnaan aangoo irraa kaafamuu ni danda'u jedhameera.
Murteen kun hojiirra kan oolu sagalee deeggarsa mana marichaa 2/3 yoo argatedha.
Ameerikaan deeggarsa loltummaa Yuukreenif kennitu akka sodaachisootti aangoo isaanii ala fayyadamaniiru jechuun Tiraamp irratti himanni dhiyaatee jira.
Tiraamp Yuukreen filannoo preezdaantummaa Ameerikaa dhufu irratti morkataa isaanii Joo Baaydanii fi Ilma isanii irratt qorannoo akka gaggeessitu dhiibbaa godhaniiru jedhameera.
Dabalataan mana maree dhimmicha qabatee jiru irratti seeraan ala dhiibbaa uumaniiru jedhuun himatamaa jiru.
Tiraamp garuu gochicha hin raawwanne jechuun waakkataniiru.Himannichis daba siyyaasati jechuun tuffataniiru.
Adeemsi himannaa Tiraamp kun seenaa Ameerikaatti 3ffaa yoo ta'u, Biil Kiiliintan bara Faranjootaa 1998, Andiriiw Joonsan ammoo bara 1868 himatamaniit turan.
Tokkoon isaanii dhimma himatamaniin yakkamaa ta'uun aangoo irraa hin buune jdhameera.
Riichaard Niiksan bara Faranjootaa 1974 sagalee koree biyyoolessaa Demokraatotaa Waatargeetiitti dhoksaan butanii waraaban jechuun himannaan irratti banamee manni marichaa sagalee osoo hin laatin dursanii aangoo gadhiisaniit turan.
Komishiniin Nageenya Araaraa Biyyaalessaa guyyaa har'aa Preezdaanti Naannoo Hararii obbo Oordiin Badirii, hoggantoota hojii fi miseensoota kaabinee naannichaa waliin mari'ateera.
Maricharratti Preezdaanti Naannoo Hararii obbo Oordiin Badirii mootummaan biyyattii nageenyi waaraa akka bu'uuf komishinii nageenya Araaraa hundeessuun isaa gaarii akka ta'e ibsaniiru.
Obbo Oordiin Badirii Sochii Komishiniin Nageenya Araaraa Biyyaalessaa nageenyi waaraan biyyattiitti akka bu'uuf taasisan mootumma naannicha ni deeggara jedhan.
Miseensoonni komishinichaa nageenyi waaraan biyyattii keessatti yoo jiraatee fi sochiin jijjiiramaa biyyattiitti eegalame itti yoo fufe faayidaa olaanaa akka qabu himaniiru.
Nageenyi biyyattii akka bu'uuf mootummaan naannichaa tumsa barbaachisu akka taasisu gaafataniiru.
Obbo Oordiin Badirii waliin jireenya, nageenyaa fi tokkummaan hawaasaa baroota dheeraaf ture akka jiraatuuf ni hojjenna jedhaniiru.
Maricharratti preezdaantii Mana Maree Waliigalaa Dhimma Islaamummaa Itiyoophiyaa Muuftii Hajii Umar Indiriisii fi Abbaa Gadaa Goobana Hoolaa dabalatee miseensoonni komishinichaa argamaniiru.
Ayyaana Cuuphaa Goondaritti kabajamurratti dhohiinsa dhukaasan deeggarame raawwachuuf gareen qophiirra ture 2 to'atame.
Gareen badii lamaan kanneen boombii F1 afur, rasaasa 200 waliin qabamaniiru.
Gareewwan kanneen meeshaa badii ittiin raawwachuuf ture waliin kan qabaman hordoffii Tajaajilli Odeeffannoo Nageenya Biyyoolessaa, Raayyaa Ittisa Biyyaa FDRI, humna nageenyaa naannoo Amaaraa fi hawaasa waliin qindoominaan hojii hojjetameeni.
Tajaajilichi ibsa Faanaa Broodkaastiing Koorporeetif ergeen akka beeksisetti, dhiyeenyatti qaama garichaaf bobbii laate ni ifoomsa.
Gareen badii ergama fudhate badicha osoo raawwatee maallaqni guddaa fi magaalaa Finfinnee keessaa manni kan laatamuuf ta'uu waadaan galameefit ture.
Humni nageenyaa biyyattii nagaa fi tasgabbii ummataa eegsisuuf cimee hojjechaa jiraachuus tajaajilichi ibseera.
Hawaasni waan isa shakkisiisu yoo argu qaamolee nageenyaaf eeruu barbaachisaa akka laatu gaafatameera.
Sochiin hawaasaa daddabarsa namoota seeran alaa ittisuurratti hojjechuu qaba jedhan itti aanaan muummee ministiraa obbo Dammaqaa Makoonnan.
Manni Maree Ittisa Daddabarsa Namoota Seeran Alaa Biyyoolessaa kaleessa walga'iisaa idilee gaggeessera.
Dhimmicha hundeerraa furuuf ilaalcha namootaarratti hojjetamuu qabas jedhaniiru.
Faddaaltota maallaqa namaa baraniin ilmaan hiyyeessaa miidhamaa waan jiraniif sosochiin hawaasaa kana dhaabsisuurratti hojjechuu qabas jedhaniiru obbo Dammaqaan.
Daddabarsa namoota seeran alaa fi daangaa ceesisuu dhaabsisuuf maatirraa kaasee hojjetamuu akka qabu ibsan.
Abbaan Alangee Waliigalaa Federaalaa obbo Biraanuu Tsaggaayeen gama isaanitiin yakkichi dhoksaan kan hojjetamuu fi qaamoleen hedduun kan irratti hirmaatan ta'uu ibsaniiru.
Boordiin Filannoo Biyyaaleessa Itiyoophiyaa qajeelfama raawwii filannoo irratti qooda fudhattoota waliin mari'ate.
Boordichi qooda fudhattoota waliin wixinee qajeelfama haala gabaasa filannoo, namuusaa fi hojimaata miidiyaalee fi gaazexeessitootaa irrati marii gaggeessera.
Akkasumas lammummaa fi kenniinsa eeyyama barnoota filattootaa irrattis mari'atameera.
Marii guyyaa har'aa gaggeeffamaa jiru kana irratti ogeeyyiin miidiyaalee garagaraa irraa walitti babba'an hirmaataniiru.
Qajeelfamni kun sadarkaa wixineetti erga qophaa'en booda yaada ka'u galtee taasiisuuf mariif kan dhiyaate ta'uu boordichi beeksisee jira.
Waltajjichaan miidiyaaleen dhimmoota filannoo biyyoolessaa gabaasuurratti dirqama isaanii akka ba'atan dhaamameera.
Naamusa miidiyaalee cinaatti, nagaa fi tasgabbii giddugaleessa taasifatanii gabaasuun murteessaa ta'uun eerameera.
Manni Maree Misooma Intarpiraayizii fi Induustirii Oromiyaa walgahii idilee isaa 2ffaa magaalaa Adaamaa galma abbaa Gadaatti gaggeessaa jira.
Waltajjii kanarratti raawwiin ji'a 6 dhiyaatee gamaaggamameera.
Akka biyyaatti hoji dhabdoota miiliyoona 3 ol hojiitti galchuuf karoora qabame keessaa naannoon Oromiyaa namoota miiliyoona 1 ol bifa adda addaatin hojiitti galchuuf hojjachaa akka jiru Ibsameera.
Raawwiin ji'oota ja'aa gaarii akka ta'es itti aanaan biiroo Miisooma Intarpiraayizii fi Induustirii Oromiyaa obbo Geetaachoo Galataa himaniiru.
Raawwiin kurmaana lamaas %86 ta'uu ibsaniiru.Dargaggoota hoji dhabeeyyii gara hojiitti galchuuf ciminaan hojjetamaa jiraatus, hojichi milkaa'inaan akka hin deemne liqii fudhatanii deebisuu dhabuun rakkoo guddaa ta'ee argameera.
Hudhaalee kanaa fi kanneen biroo furuun dargaggoota hojiitti galchuu akka hojjetamaa jirus himameera.
Dajanuu Gonfaatu gabaase.
Imaltoota Adawaatif sirni gaggeessaa taasifame.
Sirni gaggeessichaa mooraa bulchiinsa magaalaa Finfinneetti gaggeeffameera.
Sirnicharrattis itti aanaan kantiibaa magaalaa Finfinnee Injiinar Taakkalaa Uumaa, abbootiin Gadaa, jaarsoliin biyyaa, imaltoonni Adawaa, gootonni durii fi keessummoonni argamaniiru.
Injiinar Taakkalaa Uumaan Adawaa gaafa yaadatan, miira keessa akka galanii fi injifattummaa abbootii fi haadholii akka yaadatan ibsaniiru.
Adawaan ajjeesuu, du'uun wareegama kaffaluurrayyuu, tokkummaa fi jaalalli biyyaa kan itti calaqqisedhas jedhaniiru.
Wiirtuu Adawaa magaalaa Finfinneetti ijaarramaa jiru yeroo gabaabaatti xumursiisuuf hojjetamaa jiraachuus ibsaniiru Injiinar Taakkalaan.
Imalli Adawaa, injifannoo Adawaa yaadachuu barana si'a 7ffaaf gaggeeffama.
Imala baranaarratti miseensonni 63 hirmaataniiru.
Goondaritti Abbootii fi dargaggoota Gaamoof simannaan taasifame.
Imala nageenyaa taasisuun ayyaana Cuuphaa irratti hirmaachuuf abbootii fi dargaggoonni Gaamoo magaalaa Arbaa Mincii ka'an guyyaa har'aa Goondar galaniiru.
Magaalaa Goondar yammuu galanis simannaan taasifameefira.
Imalichaan muuxannoo nagaa buusuuf kiilo meetira kuma 1 fi 200 imaluun wayita Goondar ga'an itti aanaan kantiibaa magaalichaa Injiinar Maastawaal Suyyuum, hoggantoonni hojii motummaa, gootonni durii, gareen miseensa aadaa fi jiraattonni magaalaa Goondar simannaa taasisaniifiru.
Muummee ministiraa Dooktar Abiy Ahimad hoggansa Raayyaa Ittisa Biyyaa FDRI waliin hojiilee misoomaa magaalaa Finfinnee daawwatan.
Daawwii misoomaa kanarratti muummee ministiraa Dooktar Abiy Ahimad, eetaamaajoora Raayyaa Ittisa Biyyaa FDRI Jeneraal Adam Mahaammad, itti aanaa eetaamaajooraa Birihaanuu Julaa dabalatee hoggansi raayyaa ittisa biyyaa biroon argamaniiru.
Piroojaktii jireenya naannolee gammoojjii fooyyessuu dandeessisurratti mari'atame.
Piroojaktichi bakka koreen dhaabbii dhimmoota qonnaa, horsiisee bulaa fi eegumsa naannoo Mana Maree Bakka Bu'oota Ummataa argamanitti magaalaa Adaamaatti dhiyaatee irratti mari'atameera.
Piroojakticha kan qopheesse Ministeera Nageenyaa FDRI yammuu ta'u, har'a Adaamaatti irratti mari'atameera.
Piroojaktichi horsiisee bulaa fi gariin horsiisee bulaa naannoo gammoojjii fayyadamoo taasisuu kan kaayyeffatedha.
Ministeera Nageenyaatti ministir deettaan dhimmoota damee federaaliizimii fi horsiisee bulaa Dooktar Siyyuum Masfin Piroojaktichi fayyadamtummaa hawaasummaa fi diinagdee mirkaneessuu kan karoorfatedha jedhaniiru.
Piroojaktichi kan qophaa'e waggoota ja'aafi.
Piroojaktiin kun lammiilee miiliyoona 2.5; %50 dubartootaa fi %20 dargaggoota fayyadamoo kan taasisudha.
Piroojaktichi naannoo Oromiyaa, Afaar, Somaalee, Beenishaanguul Guumz, Gaambeellaa fi Kibbatti hojiirra oola.
Koomiishiniin Poolisii Magaalaa Finfinnee poolisoota idilee 500 ebbisiise.
Koomiishinii Poolisii Magaalaa Finfinneetti Akkaadaamiin Poolisii marsaa 21ffaaf leenjitoota poolisii idilee baatii 7f leenjisaa ture 500 har'a ebbisiisera.
Sirnicharratti koomiishinar janaraalli Koomiishinii Poolisii Federaalaa Indaashaaw Xaasaw, koomiishinarri Koomiishinii Poolisii Finfinnee Geetuu Argaaw, daayreektarri akkaadaamichaa itti aanaa koomiishinaraa Makoonnin Ashaagreen argamaniiru.
Ebbifamtoonni nageenya magaalaa fi jiraattota magaalaa Finfinnee, olaantummaa seeraa eegsisuu keessatti ga'ee isaanii akka ba'atan dhaamameera.
Hoggansa olaanaa Raayyaa Ittisa Biyyaa FDRI 65f muudamni laatame.
Muudamicha dhiyeessummaa muummee ministiraa fi ajajaa waliigalaa Raayyaa Ittisa Biyyaa FDRI Dooktar Abiy Ahimadiin, preezdaantii FDRI Saahilawarq Zawdeetin laatame.
Sirnicharratti haasaa kan taasisan muummee ministiraa fi ajajaan waliigalaa Raayyaa Ittisa Biyyaa FDRI Dooktar Abiy Ahimad, raayyaan ittisaa Itiyoophiyaa biyyasaatti kan boonu, biyyaasaa kan boonsu, gootummaasaa kan mirkaneesse, injifachuun yeedaloosaa, injifachuun afaansaa kan ta'e, kan ofii kan hin laanne, kan ormaa kan hin fudhanne, nageenya waan hundaa ol leellisuuf kan of xiqqeessu jedhaniiniru.
Raayyaan ittisaa keessootti nagaa fi tasgabbii, alaan birmadummaa biyyaa kabachiisaa jiras jedhaniiru.
Muudamichi kan laatameef ergama isaanii sirnaan ba'achuu fi fuldurattis ni ba'atu amantaa jedhuun ta'uu ibsan.
Diinqa hiyyeessaatii amma haamaa midhaan qonnaan bulaatti bobba'ee kan jirudha jedhaniiru.
Biyya bakka bu'ummaa hin qabneef raayyaa ittisa biyyaa adda isaanii laatan, Itiyoophiyaan gootota horachuu itti fufteetti jedhan muummee ministiraa fi ajajaan waliigalaa Raayyaa Ittisa Biyyaa FDRI Dooktar Abiy Ahimad.
Har'a hoggansi raayyaa ittisaa muudamaaf ga'anis kanaaf adda duree ta'uu isaanii kaasaniiru.
Muudama raayyaa ittisa biyyaa olaanaa har'aarratti hirmaannaa walqixxummaa dubartootaa guddisuuf dubartoota lakkoofsi isaanii olaanaa ta'eef muudamni laatamuu ibsaniiru.
Muudamichi sabdaneessummaa kan eeggate ta'uu muummee ministiraa fi ajajaa waliigalaa Raayyaa Ittisa Biyyaa FDRI Dooktar Abiy Ahimad ibsaniiru.
Muummee ministiraa haasaa isaanitiin raayyaan ittisa biyyaa kan dhaabbatu kabajamuu duudhaa heera mootummaa qofaaf ta'ee, hunda walqixxummaan walaba ta'ee ni tajaajila jedhaniiru.
Raayyaan ittisaa hedduminni yaadaa fi sabdaneessummaa akka jiru beekee, siyaasarraa walaba ta'uudhan dhaabbachuu akka qabu kaasan.
Waan hundi birmadummaa biyyaa hin caalu kan jedhan Dooktar Abiy, humnoonni siyaasaa heera mootummaa kabajanii socho'uun dirqama isaanii ta'uu yaadachiisaniiru.
Hoggansi jeneraalaa oolmaa fi hojii isaanitiin kan madaalaman ta'uu ibsanii, oolmaa fi hojii isaanii akka miidhagsan dhaamaniiru.
Eetaa Maajoorri Raayyaa Ittisa Biyyaa FDRI Jeneraal Adam Mahaammad hoggansa raayyaa ittisaa muudamni laatameefin baga gammaddan jedhanii, dirqama itti laatame akka ba'atan dhaamaniiru.
Raayyaan ittisaa birmadummaa fi nageenya biyyaa kabachiisuun ergama heera mootummaan laatameef ba'achaa jira jedhan.
Aantummaa isaa ummataaf taasifachuudhan tajajailaa jiras jedhaniiru.
Hoggansi raayyaa ittisaa muudama argatan 65 yoo ta'an, isaan keessaa 6 leetnaal janaraal, 19 meejar janaraal, 40 ammoo birgaadeer janaraala.
Muummeen Ministira Dooktar Abiy Ahimad ayyaana Cuuphaa sababeeffachuun ergaa dabarsaaniiru.
Muummeen Ministira Dooktar Abiy Ahimad ummattoota Itiyoophiyaa hundaan baga Ayyaana Cuuphaa nagaan geessan jedhaniiru.
Iyyassuus Kiristoos laga Yoordaanositti otuu hin cuuphamiin dura dhalli namaa bishaan kan beeku akka abaarsatti ture.
Bara Nooyii dhalli namaa bishaaniin bade.
Sabni Israa'eel gaafa biyya Gibts ba'anii yeroo gara Kana'aanitti adeemaan daandii kan itti cufe galaana Eertiraan ture.
Iyaarikoo darbanii gara lafa isaanitti gaafa ce'an daandii kan itti cufe galaana Yoordaanoosidha.
Iyaasuus Kiriistoos giddugala Yoordaanos yoo dhaabatu bishaan abaarsaa gara bishaan eebbatti jijjiirame.
Kanaaf waggaa waggaan gara bishaanii buunee ayyaana cuuphaa kabajna.Addunyaaratti qabeenyi haaraan ni uumama jennee eeggachuu hin qabnu.
Wantoota rakkinaa, dhipphinaa fi abarsaaf oolaa turan gara eebbaatti jijjiiru qabna.
Biyya keenyatti qabeenya dhiibbaa diinaan abaarsaaf oolaan gara eebbatti jijjiruu qabnu hedduutu jira.
Fakkeenyaaf bayyina keenya yoo fudhannee wal qoqqooduuf sababa ta'aa jira.Otuu beekne garuu baayyinni keenyi eebbaaf gochuu ni dandeenya.
Baayyina jechuun wanta baayyee jechuudha; ulfina baayyee, qabeenya baayyee, hambaa baayyee, seenaa baayyee, afaan baayyee, aadaa baayyee jechuudha.
Namoonni addunyaa biraa qabeenya nuti qabnu kana barbaacha addunyaarra jooraa jiru.
Nuti garuu biyya keenya keessatti baayyina addunyaa raajjeffachiisu qabna.
Itti fayyadama isaa miidhaginaaf yoo taasifne Itiyoophiyaan bakka kuufama qabeenya namaati.
Kiristoos bishaan kan eebbise samiirra bu'ee gara bishaanii deemeti; bishaan walakka dhaabateeti; bishaaniin cuphaametidha.
Nutiis hordofuu kan qabnu kanadha.
Bakka jirurra gadi buunee, idoo tokko gara tokko adeemee namoota biro gidduutti arganeetidha.
Walirraa barachuu qabna; eebba argachuu kan dandeenyu qarqara dhaabannet miti; walakkaa seenneet malee.
Faagoo jiraanneet miti garasitti imallee malee iddoo olaanaa jirra jennet miti gara ummaataa gadi buuneeti malee.
Biyyoonni guddataniiru jennu hunduu abarsa gara eebbatti jijjiraniti.
Ummanni badhaadhaan akkaata isaan itti badhaadhaan rakkina gara carratti jijjiruunidha.
Ummata kana cabbie fi ho'I yeroodha gara yerootti isaan rakkisa.
Dandeetti isaanitti fayyadamuun jijjiirama qabeenya qilleensa isaan rakkisu gara eebbaatti jijjiiruun biyya mijattu ijaraaniiru.
Rakkinni otuu hin jiraatiin furmaanni, qoraamatni otuu hin jiraatiin ciminni, dukkanni otuu hin jiraatiin ifni hin jiraatu.
Si'a kuma dukkana komachuun ifa hin fidu akkuma jedhamu bakkuma jirru taane abaarsa abaaruun eebba hin ta'u.
kanaaf bakka jirurra gadi buunee bishaan walakkaa haadhabannu.Yeroo sana eebbi nuti barbaannu ni ta'a.
Tokko akka taanuuf, akka qaroomnuuf, akka badhaadhnuuf, akka ammayyamnuuf kootta hundi keenyi gadi buunee wantoota rakkinaa fi qoramaata nutti fakkaataan gidduutti haa argamnu.
Fageenyarra ilaaluu dhiifne gidduutti haa ragamnu.afaaniin aadaan, duudhaan, seenaadhaan walakkaa haa dhaabbannu.
Ergaa itti aanaan Pireezedaanti Mootummaa Naannoo Oromiyaa obbo Shimallis Abdiisaa ayyaana Cuuphaa sababeeffachuun dabarsan.
Duraan dursee, hordoftoota amantaa Kiristaanaa naannoo fi biyya keenyaa hundaan baga ayyaana Cuuphaa bara 2012 nagaan geessan jechuun fedha.
Ayyaanni guddaan hordoftoota amantaa Kiristaanaa biratti sirna adda addaatiin kabajamee oolu kun xumura bara Faranjootaa 2019tti qabeenya idil addunyaa ta'ee galmee galmee Dhaabbata Barnooa, Saayinsii fi Aadaa/ UNESCO/ irratti galmaa'uun isaa kabaja ayyaana Cuuphaa bara kanaa caalmaatti kan miidhaqsee dha.
Ayyaanni cuuphaa hordoftoota amantaa kirstaanaa biratti mallattoo addaa duuka buutummaa Yesuus Kiristoos ta'uun isaa lallabamu kun, fakkeenya araaraa, jaalalaa fi tokkummaa dhala namaa ta'uu isaatu himama.
Yesuus Kiristoos dhala namaa waanjoo cubbuufi du'a bara baraa jalaa baasuudhaaf Afuura Qulqulluurraa dhalatee erga guddatee booda, galaana Yoordaanositti harka Yohaannis cuuphaatti cuuphamuudhaan duuka buutummaa akka labsetu barsiifama.
Cuuphaan waadaa duuka buutummaati.
Fakkeenyi duuka buutuu ammoo uumaa dha.
Duuka buutonni ammoo uumama abboommiifi kakuu uumaa isaanii raawwachuudhaaf waadaa isaanii haaromsanii dha.
Kanaafuu, duuka buutummaan araaraafi amanamummaa akka ta'etu lallabama.
Akka barsiisa amantaatti, duuka buutuun araaraafi dhiifama kan godhuufi kan lallabu, uumaa isaa kan ulfeessuufi dhala namaa kan jaallatuu dha.
Jaalalaafi abboomamuun guduunfaa hariiroo uumaafi duuka buutotaa waan ta'eef, qajeelfama ittiin bulmaataa yeroo maraa ta'ee tajaajila.
Sirni ayyaana cuuphaa mallattoo gamtoominaa, nageenyaafi miidhaginaa ummata keenyaa ta'e kun, har'as dirree nageenyi, jaalalli, araarriifi waliigalteen itti lallabamu ta'ee tajaajilaa jira.
Ummanni waggoottaniif mil'uufi rifaasuu malee sirna miidhagaa kana kabajachaa har'a ga'e kun ammas sirnichi akka boora'u hin fedhu; hin eyyemus.
Mallattoo nageenyaa, tokkummaafi wal danda'uu kan ta'e ayyaanni cuuphaa ummata biyya keessaa bira darbee, hawwata tuuriizimii ta'ee tajaajilaa jira.
Ayyaana hordoftoota amantaa Kiristaanaa bira darbee, hawaasa hunda hirmaachisuufi sirnoota heddumminaafi miidhagina keenya mul'isaniin bareedee oolu kanarratti tuuristoonni biyyoota addunyaa garaa garaa akka hirmaatan ni beekama.
Kanaafuu, nageenyummaan ayyaana cuuphaa madda galiifi dinagdee biyya keenyaati.
Meeshaa murteessaa ibsituu nageenyummaa ummata keenyaati.
Simboo wal danda'uufi waliin socho'uu amantaawwaniiti.
Mallattoo duudhaa waloo sab-daneessummaa biyya keenyaati.
Idaa'amnisaa ammoo meeshaa dippilomaasiifi maqaa gaarii biyyaafi ummata keenyaa akka ta'e yaadachiisuun fedha.
Carraa kanatti fayyadamee irra deebiidhaan baga nagaan geessan yammuun jedhu, dhaamsa gurguddaa lama dabarsuun fedha.
Dursarratti, barannoowwan amantaafi aadaawwan keenyaa hedduun jaalala, tokkummaa, araaraafi waliigaltee lallabu.
Walitti dhufeenyaafi waliin jireenya jajjabeessu.
Haa ta'u malee, dhiibbaawwan ammayyummaafi sababoota adda addaatiin duudhaalee amantaawwaniifi aadaawwan irraa fudhanne dagataa deemuudhaan barsiifatoota ergisaatti fayyadamuu eegaluun keenya waan qabnu hedduu nu dhabsiisaa jira.
Kanaafuu, duudhaaleefi beekumsa keenya sirnaan xiinxaluudhaan ijaarsa biyyaafi ummataa itti fufiinsa qabu mirkaneessuuf akka hojjennu dhaamuun barbaada.
Itti aansee, buleeyyiifi hayyuuwwan amantaawwanii dhaga'uun mallattoo uumaaf abboomamuuti.
Jaalala lallabuufi araara buusuun ammoo dhuka waliigaltee biyyaalessummaati.
Idaa'amnisaa nageenya amansiisaa mirkaneessuufi badhaadhina dam-daneessa dhugoomsuu dha.
Kanaafuu, ayyaana cuuphaa bara kanaa wayita kabajnu, kaleessa keenya yaadachuun duudhaalee jaalalaafi tokkummaa cimsachuun barbaachisaa dha.
Araara busuufi dogongoroota sirreessuudhaan biyya hunda keenyaaf mijooftuu taate akka ijaarruuf waliin yaa hojjennu jechaa, irra deebiin baga geessan, baga waliin geenye jechuun barbaada.
Itti aanaan muummee ministiraa obbo Dammaqaa Makoonnan yaa'ii invastimantii Briitaaniyaa â€“ Afrikaarratti hirmaatan.
Itti aanaan muummee ministiraa obbo Dammaqaa Makoonnan jila Itiyoophiyaa hogganuudhan Ingiliiz, Landanitti yaa'icharratti hirmaataniiru.
Jilli Itiyoophiyaa yaa'ii invastimantii Briitaaniyaa â€“ Afrikaarratti hirmaatera.
Jilichi hirmaannaa yaa'ichaa akkuma xumreen booru gara Daavoos Swiizarlaand imaluun yaa'ii diinagdee idil addunyaarratti akka hirmaatutu eegama.
Ayyaana Cuuphaa galmee hambaa kiliyaa addunyaarratti galmaa'e kunuunsuun caalmaan beeksisuun murteessadha jedhan Pireezedaantiin FDRI Saahilawarq Zawdeen.
Pireezedaantiin FDRI Saahilawarq Zawdeen ayyaana Cuuphaa Goondaritti kabajamaa jirurratti argamuun ergaa dabarsaniiru.
Ayyaannan hamaa kiliyaa Itiyoophiyaan Dhaabbata Barnoota, Saayinsii fi Aadaarratti galmeessifatte keessaa ayyaanni Masqalaa, Sirna Gadaa, Fiichee Cambalaalaatti aanuun ayyaanni Cuuphaa hambummaan galmaa'uu eeraniiru.
Biyyi keenyi akkuma biyyoota biroo hambaalee ishee baayyinaan biyya galmee Dhaabbata Barnoota, Saayinsii fi Aadaa/ UNESCO/ irratti galmeesiifte keessa tokko yoo taatu, Afrikaarra ammoo biyya jalqabaati jedhaniiru.
Akkaatuma kanaan hamaablee biroo biyya keenyaa kunuunsuun galmee Dhaabbata Barnootaa, Saayinsii fi Aadaa galmeessisuun murteessaa ta'uu ibsaniiru.
Dhaloonni ammaa hambaalee biyya keenyaa hunda beekee, kunuunsee dhaloota dhalootatti dabarsuu akka qabus dubbataniiru.
Sudaanii fi Itiyoophiyaan tumsa damee nageenyaa fi raayyaa ittisaarratti waliin hojjechuuf waliigalan.
Sudaanitti Ambaasaaddarri Itiyoophiyaa Shifarraa Jaarsoo fi hoggansi Raayyaa Ittisa Biyyaa FDRI, ministira Ministeera Raayyaa Ittisa Biyyaa Sudaan Leetanaal Janaraal Gamaal El -Diin Oomar Mahaammad Ibraahiim waliin mari'ataniiru.
Turmaata isaanitiin tumsa raayyaa ittisaa, nageenya daangaa fi koontiroobaandii to'achuurratti waliin hojjechuuf waliigalaniiru.
Faayidaa waloo Itiyoophiyaa fi Sudaan kabachiisuuf tumsaan hojjechuurratti mari'ataniiru.
Tumsaan hojjechuun qabeenya biyyoota lamaanii qusannaan fayyadamuuf ga'ee olaanaa qaba jedhameera.
Itiyoophiyaan nagaa fi tasgabbiin Sudaan akka cimu, Ameerikaan biyyattiin garee shororkeessitootaa ni deeggartiin biyyoota tarreeffatte keessaa akka baatu ga'eeshee ni ba'attis jedhaniiru ambaasaaddarichi.
Ministirri Ministeera Nageenyaa aadde Mufariyaat Kaamiil itti aanaa muummee ministiraa fi ministira Ministeera Biyya Keessaa Emmireetota Arabaa Gamtooman Leetanaal Janaraal Sheek Sayf biin Zaayed Al Naahyaan waliin mari'atan.
Aadde Mufariyaat daawwii hojii Abu Daabitiin, hariiroo Itiyoophiyaa fi Emmireetota Arabaa Gamtooman cimsuurratti mari'ataniiru.
Tumsa damee poolisii cimsuurrattis waliin hojjechuuf mari'ataniiru.
Maricharratti koomiishinar janaraalli Koomiishinii Poolisii Federaalaa Indaashaaw Xaasaw hirmaataniiru.
Dabalataan ministirri Ministeera Nageenyaa FDRI aadde Mufariyaat Kaamiil hoggansa Fandii Misoomaa Abu Daabii waliin mari'ataniiru.
Tumsa Itiyoophiyaa waliin jiru cimsuurratti daayreektara olaanaa fandichaa Mahaammad Sayf Al Suwaaydii waliin mari'ataniiru.
Aadde Mufariyaat tumsa diinagdee fi hawaasummaa Emmireetota Arabaa Gamtoomanii fi Fandii Misoomaa Abu Daabii dinqisiifatanii, cimee akka itti fufu gaafataniiru.
Daayreektarichi dhaabbanni isaanii tumsa misoomaa fi guddinaa biyyoota Afrikaa waliin qabu cimsuuf kan hojjetu ta'uu eeraniiru.
Biyyoonni Afrikaa karoora misooma waaraa Dhaabbata Mootummoota Gamtoomanii milkeessaa akka jiranis kaasaniiru.
Piroojaktoota misoomaa faaynaansiin deeggaruu fi carraalee invastimantii Itiyoophiyaarrattis mari'atameera.
Itiyoophiyaan bara Faranjootaa 2012 eegalee Piroojaktoota misoomaa lamarratti Fandii Misoomaa Abu Daabiirraa tumsa Dirihaama Emmireetota Arabaa Gamtooman miiliyoona dhibba 1 fi miiliyoona 19.4 argatteetti.
Itti aanaan muummee ministiraa FDRI obbo Dammaqaa Makoonnan ministira Tumsa Misoomaa Idil Addunyaa Briitaaniyaa Aalook Shaarmaa, akkasumas hoggansa dhaabbata Diyaajoo Maanaajiing Giruup waliin mari'ataniiru.
Itti aanaan muummee ministiraa FDRI obbo Dammaqaa Makoonnan ministira Tumsa Misoomaa Idil Addunyaa Briitaaniyaa Aalook Shaarmaa waliin mari'ataniiru.
Turmaata isaanitiinis bu'uuraalee misoomaa, qonna, eegumsa naannoo, jijjiirrama qabeenya qilleensaarratti biyyoonni isaanii tumsaan waliin hojjechuurratti mari'ataniiru.
Biriitaaniyaan fooyyessa jijjiirramaa Itiyoophiyaan eegalte tumsuuf qophii ta'uu ministirichi ibsaniiru.
Dabalataan itti aanaan muummee ministiraa obbo Dammaqaa Makoonnan Landanitti hoggansa dhaabbata Diyaajoo Maanaajiing Giruup waliin mari'ataniiru.
Obbo Dammaqaan yaa'ii invastimantii Briitaaniyaa-Afrikaa Landanitti gaggeeffamaa jiru cinaatti hoggansa dhaabbatichaa waliin walarganii kan mari'atan.
Itti aanaan muummee ministiraa obbo Dammaqaa Makoonna, dhaabbatichi kaffalaa gibiraa olaanaa ta'uu eeruun dinqisiifataniiru.
Mootummaan Itiyoophiyaa bu'a qabeessummaa dhaabbatichaatif tumsaan kan hojjetu ta'uu ibsaniiru.
Pireezedaanti Saahilawarq Zawdee fi muummee ministiraa Dooktar Abiy Ahimad boqachuu Sulxaana duraanii Oomaanin gadda itti dhaga'ame ibsan.
Gorsaan Ministeera Dhimma Alaa FDRI Ambaasaaddar Mohaammad Diriir ergaa Pireezedaanti Saahilawarqii fi muummee ministiraa Dooktar Abiy, Sulxaaneta Ooman Haaytam Biin Taariiq Biin Taaymoorif ergame ministira Ministeera Dhimma Alaa Oomaan harkaan ga'aniiru.
Sulxaanni duraanii Oomaan Qaboos biin Sayid Al Sayid boqachuu isaanii ilaalchisuun ergaa Pireezedaanti Saahilawarqii fi muummee ministiraa Dooktar Abiy ergan Ambaasaaddar Mahaammad Diriir ministira Dhimma Alaa Oomaan Yuusuuf biin Alawii biin Abdullaahitti laataniiru.
Itti aanaan muummee ministiraa FDRI obbo Dammaqaa Makoonnan muummee ministira Biriitaaniyaa Booris Joonsan waliin mari'atan.
Itti aanaan muummee ministiraa FDRI obbo Dammaqaa Makoonnan yaa'ii invastimantii Biriitaaniyaa â€“ Afrikaa Landanitti gaggeeffamaa jiru cinaatti muummee ministira Biriitaaniyaa Booris Joonsan waliin wal arguun mari'ataniiru.
Hariiroo biyyoota lamaanuu dhimmoota cimsuu danda'anirratti waliin hojjechuuf waliigalaniiru.
Haaluma walfakkatun affeerra irbaataa masaraa mootummaa Beekingihaamitti taasifamerratti itti aanaan muummee ministiraa FDRI obbo Dammaqaa Makoonnan Wilyaam waliin wal arguun mari'taniiru.
Itti aanaan muummee ministiraa FDRI obbo Dammaqaa Makoonnan, Wilyaam Itiyoophiyaa akka daawwataniif affeerraa taasisaniiru.
Itti aanaan muummee ministiraa FDRI obbo Dammaqaa Makoonnan guyyaa kaleessaa ministira Tumsa Misoomaa Idil Addunyaa Briitaaniyaa Aalook Shaarmaa, akkasumas hoggansa dhaabbata Diyaajoo Maanaajiing Giruup waliin mari'achuun isaanii ni yaadatama.
Marii isaanitiinis bu'uuraalee misoomaa, qonna, eegumsa naannoo, jijjiirrama qabeenya qilleensaarratti biyyoonni isaanii tumsaan waliin hojjechuurratti kan xiyyeeffate ta'u ragaan waajjira Itti aanaan muummee ministiraa FDRI irraa arganne ni muldhisa.
Haleellaa misa'eelaan tibba darbe wiirtuu leenjii loltoota Yaman irratti qaqqabeen lakkoofsi namoota du'anii 111 ga'eera.
Haleellaan misaa'eelaa kun wiirtuu leenjii loltoota naannoo Maariibitti argamu irratti kan qaqqabee ta'u anga'oonnii biyyattii himaniiru.
Waldhabdeen walii waliinii Yaman keessaatti wagga shan dura kan eegale yoo ta'u, haleellaa qaqqabeen kun hanga ammatti haleelloota qaqqaban keessaa isa sukkaneessaa ta'u gabaasichi ibseera.
Mootumman haleellichaa kan qaqqabsiisan finciltoota Haawuutii jedhuus, finciltoonnii kanneen gama isaaniin haleellaa qaqabeef itti gaafatamuumma fudhachuu irraa of qusataaniiru.
Dhimmicha irratti ibsa kan laataan Pireezedaantiin Yaman Abduraabuh Maansuur Hadii haleelaan qaqqabee gochaa shororkeessuumaa itti gafatamummaan kan itti hanqatuudha jedhaniiru.
Walitti bu'iinsa walii waliinii Yamanitti qaqqabeen hanga ammatti namoonni kuma 100 ol ta'an du'uu isaaniis himameera.
Kana irraa darbee lammileen miiliyoona 11 ol ta'an hanqina nyaataaf saaxilamaniiru.
Lammileen kuma 240 ta'an ammo rakkoo beelaaf saaxilamuu isaanii Sagantaan Nyaataa Addunyaa beeksiseera.
Gamaaggamni raawwii hojii seektaroota mootummaa naannoo Oromiyaa kan ji'a jahaa Waajjira pireezidaantiitti gaggeeffamaa jira.
Gamaggama raawwii hojii kanarratti itti aanaan pireezidaantii mootummaa naannoo Oromiyaa obbo Shimallis Abdisaa dabalatee hoggansi seektaroota mootummaa naannichaa argamaniiru.
Gabaasa raawwii hojii ji'a jahaa kanaan kan kilaastaroota baadiyyaa, magaalaa, hawaasummaa ni dhaggeeffatama.
Hanqinootaa fi ciminoota jiran adda baasuun kallattiif gara fuula duraa ni kaa'amaan eegama.
Gabaasni kilaastara baadiyaa sadarkaa itti aanaa pireezidaantiitti itti gaafatamaa kilaastara baadiyaa Dr Girmaa Amanteetin dhiyaachaa jira.
Rakkoon nageenyaa magaalaa Hararitti mudate tumsa ummataatin to'atamuu Koomiishiniin Poolisii Naannoo Hararii beeksise.
Koomiishinarri koomiishinichaa Ramadaan Umar ibsa laataniin akka beeksisanitti, rakkoon nageenyaa ayyaana Cuuphaa waliin walqabatee ka'e to'atameera.
Akka ibsa isaanitti rakkoon Amajjii 10,2012 eegalee gartuun walfoo'uun uumame tumsa caasaa nageenyaa fi hawaasatiin to'atameera.
Walitti bu'iinsa uumameen namoota 4 fi caasaa nageenyaa 15rra miidhaan qaamaa salphaan qaqqabeera.
Qabeenyarras miidhaan qaqqabuu ibsaniiru.
Qaamolee rakkoo uuman adda baasuun hojiin qulqulleessuu fi tarkaanfii seeraa fudhachuu hojjetamaa akka jiru koomiishinarichi eeraniiru.
Amma ammaattis namoonni shakkaman 20 to'atamaniiru.
Itiyoophiyaan damee siiviil aviyeeshinii idil addunyaatin yeroodhaa gara yerootti fooyya'iinsa agarsiisaa jiraachuun ibsameera.
Ministir deettaan Ministeera Geejibaa FDRI aadde Hiyiwat Moosiisaan garee oodiitii nageenyaa Dhaabbata Aviyeeshinii Idil Addunyaa waliin mari'ataniiru.
Akka gamaaggama dhaabbatichaatti addunyaarraa Itiyoophiyaan qabxii 73.2 argachuun damee kanaan tarree biyyoota sadarkaa fooyya'aa qaban keessa jiraachuun ishee ibsameera.
Gamaaggama oodiitii nageenyaa yeroo yeroon gaggeeffamuun Itiyoophiyaan guddinaa fi fooyya'iinsa itti fufiinsa qabu agarsiisaa jirti jedhameera.
Guddinni biyyattiin agarsisaa jirtu kun indastirii aviyeeshinii keessatti dhageettii qabdu ni dabala jedhameera.
Oodiitii kana dura Siiviil Aviyeeshiniin Ameerikaa Itiyoophiyaatti oodiitii siiviil aviyeeshinii taasiseen Itiyoophiyaan garee 1ffaa keessa jiraachuun ishee mirkanaa'era.
Kunis iddoolee ga'umsaa Ameerikaa fi biyyoota birootti akka babal'iftuuf gargaaruu isaa ragaan Ministeera Geejjbaarraa argame ni mul'isa.
Ministirri Bishaan, Jallisii fi Iinarjii Dooktar Silashii Baqqalaan koontiraaktaroota Hidha Haaromsaa hojjetaa jiran waliin mari'ate.
Marii kanaan koontiraaktaroonni haala hojii fi karoora qindoomina hojii irratti gabaasa dhiyeessaniiru.
Marii boodas Dooktar Silashiin haala hojii fuula duraa ilaalchisee kallattii raawwii kaa'aniiru.
Yeroo darbe koreen teeknikaa Hidha Haaromsaa raawwii hojii fi haala guutinsa bishaanii ilaalchisee muummee ministiraa Dooktar Abiy Ahimadiif gabaasa dhiyeessun isaa kan yaadatamudha.
Manni Maree Naannoo Beenishaanguul Guumz yaa'ii idileesaa 10ffaa, bara hojii 5ffaa waggaa 5ffaa gaggeessaa jira.
Manni marichaa turtiisaa ganamaatin ajaandaa garagaraarratti mari'achuun murtii dabarseera.
Ummanni kanaan dura aanaan dabalataa akka ijaaramu gaafachaa tureera.
Kanumarraa ka'uun aanaan dabalataa tokko; aanaan Hunduluu akka ijaaramuuf murtee dabarseera.
Akkasumas gandoonni naannichaa 474 irraa gara 518 akka guddatu sagalee guutuun ragga'uu isaa ragaan Waajjira Dhimmoota Koominikeeshinii Mootummaa Naannoo Beenishaanguul Guumzirra arganne ni muldhisa.
Pireezedaantiin Gaambiyaa duraanii Yaahiyyaa Jaameeh gara biyyaa yoo deebi'an to'annoo jala oolfamuun kan himataman ta'uun ibsame.
Pireezedaantiin Gaambiyaa duraanii Yaahiyyaa Jaameeh bulchiinsa garajabeessummaa isaaniif himatni kan irratti banamu ta'uu Ministeerri Haqaa Gaambiyaa beeksise.
Yaahiyyaa Jameeh bara Faranjootaa 2017 kaasee aangoo irraa erga kaafamanii booda Iikwaatooriyaal Giinii keessa baqattummaan turaniiru.
Amma garuu gara biyyaa deebi'uuf fedhii akka qaban ibsameera.
Kana irratti hundaa'uun dhiigni akka hin dhangalaanef deeggartoonni preezdaantichaa too'annoo jala ni oolu jedhameera.
Yaahiyyaa Jaameehis deebinaan himannaan kan isaan eeggatu ta'uun eerameera.
Waggoota 22 Gaambiyaa hogganaa kan turan preezdaantichi, namoota fannisuu fi mirga namoomaa sarbuun himatni irratti banameera.
Walga'iin ambaasaaddaroota biyyoota Afrikaa 39ffaan Finfinneetti eegalame.
Waltajjichi walta'iinsa Koomiishinii Gamtaa Afrikaa fi mootummaa Itiyoophiyaatin kan qophaa'edha.
Waltajjichaan guddina biyyoota Afrikaaf haala mijataa uumuun karaa dandeessisu irratti ni mari'atu.
Dabalataan aardittiitti nageenya waaraa buusuuf ni mari'atama.
Mootummaan Sudaanii fi gareen finciltoota Daarfuur yakka waraanaa Daarfurii fi miidha mirga namoomaa kan ilaalu mana murtii addaa hundeessuf waliigalan.
Mootummaan Sudaanii fi garee finciltoota Daarfuur waliigaltee nageenyaarra ga'uuf adeemsi isaan taasisan gara qophii nageenyaatti otuu hin imalin dura dhimmoota siyaasaarratti Juubaatti marii taasisaniiru.
Marichaanis waliigalteerra ga'amuu mari'attuun Gamtaa Adda Bilisa Baasaa Sudaanii fi mari'attuun Adda Warraaqsa Sudaan Ibraahim Zaarbaan himaniiru.
Daarfuuritti miidhaa mirga namoomaa fi yakka waraanaa raawwate qorachuu fi himata banuuf mana murtii waraanaa addaa hundeessuuf waliigalameera.
Dabalataanis sirna haqaa fi itti gaafatamtoota mirkaneessuuf waliigalteerra ga'amuun eerameera Daarfuur lammiilee hundaaf mijattuu akka taatuu fi tasgabbii uumuuf dhimmoota danda'amu irratti waliigalteerra ga'amuun himameera .
Ministir deettaan Ministeera Dhimma Alaa aadde Hiruut Zammanaan jila itti aantuu daayreektera jeneraala Dhabbata Kalaqa Qabeenya Sammuu Addunyaa Waang Biinyingin durfamu waliin mari'atan.
Itiyoophiyaan hariiroo dhaabbaticha waliin qabdu cimsuuf xiyyeeffannoon kan hojjetu ta'uu aadde Hiruut himaniiru.
Dhaabbatichi deeggarsa teeknooloojii fi kalaqa qabeenya sammuu biyyoota guddataa jiraniif taasisaa jiru cimsee itti fufuu akka qabu abdii qaban ibsaniiru.
Waang Biinying gama isaaniin Itiyoophiyaatti daawwannaan taasiisan kan jalqabaa ta'uu ibsuun, yeroo ammaa Itiyoophiyaan biyyoota Afrikaa ariitiin guddataa jiran keessa tokko ta'uu ishee eeraniiru.
Dhaabbatichi hariiroo cimaa, hunda galeessaa fi idil addunyaa Itiyoophiyaa waliin qabu caalmaatti cimsuuf qindoominaan kan hojjetan ta'uu Waang ibsuu isaanii ragaan Ministeera Dhimma Alaa FDRIrraa argame ni agarsiisa.
Manni Maree Bulchiinsa Naannoo Kibbaa walga'ii idileessa 209ffaa gaggeessen ajaanda garagaraarratti mari'achuun murtii dabarseera.
Manni maree bulchiinsichaa walga'ii gaggeesseen wixinee dambii hojii albuudaarratti mari'chuun murtee dabarsuusaa ragaan waajjira   dhimmoota kominikeeshinii naannoo Kibbaa arganne ni muldhisa.
Dabalataniis ijaarsa gandoota magaalootaa ilaachisuun yaada murtee dhiyaate irratti mari'atee raggaasiseera.
Manni maree bulchiinsichaa ijaarsa qaamolee raawwachiiftu mootummaa naanichaa fi qajeelfama hojii ilaalchisuun mari'achuun raggaasiseera.
Gamtaan siivikii filanno dhufurratti  hawaasni akka hubatuuf ga'ee isaanii ba'achuu akka qaban hayyoonni hubachiisan.
Faanaa Broodkaastiing koorporeet waliin turtii kan taasisaan Yuunvarsiitii Finfinneetti barsiisaan saayinsii siyaasaa dooktar Dammaqaa Haaxisoo filannoon dhufu amanamumman, dimokiraasii fi bifa hirmaatummaa qabu akka gaggeeffamuuf nageenya lammiilee eeguun hojii dursaa ta'uu akka qabu kaasniiru.
Yuunvarsiitii Hawaasaatti barsiisaa seeraa kan ta'an gargaraan profeseraa Shimallis Ashaagiree gama isaniin lammiileen adeemsa filannoorratti yaadota dhiyaatan bifa sirriin hubachuu akka qaban eeraniiru.
Kanaafis gamtaan siivikii biyyatiitti argamaan filannooratti hojii hubannooo bali'aan hojjechuu akka qabaan kaasaniiru.
Odeeffannoon partileen siyaasaa dabarsan sirrii fi qaamoolee dhimmi isaa isaan ilaallatuun darbuu akka qabus dubbataniiru.
Filannoo duras ta'ee waqtii filannoo hawaasni akka hubatuuf itti gaafatamumaa kan qabu gamtaa siivikii, akkasumaas paarilee siyaasaadha jedhaniiru jechuun Hayleyesuus Makonnantu gabaase.
Seeneetiin Ameerikaa % 51 Pireezedaanti Tiraamp aangoo isaanii irraa akka ka'an sagalee kan laatan ta'uu ragaan funaanname ni agarsiisa.
Seeneetiin Ameerikaa harki caaluu Tiraamp aangoo irraa akka ka'an fedhii kan qaban yoo ta'uu, % 45 ammoo himanni isaanii adda cituu akka qabu fedhii qabaachuu isaanii sagaleen funaanne ni agarsiisa.
Seeneetichi sagalee kan laatu Pireezedaanti Tiraamp  yakka siyyaasa fi nageenya biyyattii balaa irra buusu raawwatan yaada jedhuun ta'uu ibsameera.
Tiraamp Yuukreen filannoo preezdaantummaa Ameerikaa dhufu irratti morkataa isaanii Joo Baaydanii fi Ilma isaanii irratti qorannoo akka gaggeessitu dhiibbaa godhaniiru jechuun himannaan irratti banamuu isaa kan yaadatamuudha.
Magaalaan Hararii fi magaalaan Jibuutii Artaan waliigaltee obbolummaa isaanii cimsu mallatteessan.
Jilli hoggansa olaanoo naannoo Hararii preezdaantii naannichaa obbo Ordiin Badriin duurfame naannoo Artaa daawwateera.
Turmaata isaanitiinis bulchaa naannichaa Mahaammad Shahoo waliin mari'ataniiru.
Hariiroo obbolummaa magaalaa Hararii fi Artaa gama diinagdee, hawaasummaa fi aadaatiin guddisuuf waliigalaniiru.
Jilichi ministira Ministeera Dhimma Biyya Keessaa Jibuutii Moomiinaa Ahimad argachuun dubbisaniiru.
Ministeerri Geejibaa gamaaggama raawwwii baatii 6 naannoolee fi dhaabbilee wamamoo waliin gaggeessuu eegaleera.
Gamaaggamni kun guyyaa har'aa magaalaa Dirree Daawaatti eegalameera.
Gamaaggama kana irratti ministira Ministeera Geejibaa aadde Daagmaawwiit Moogas dabalatee, ministir deettaawwn, minseensonni koree dhaabbii dhimmoota koonistiraakshinii, misooma magaalaa fi geejibaa, kantiibaan magaalaa Dirree Daawaa, daayreektarroonni dhaabbilee waamamoo, itti gaafatamtoonnii fi ogeeyyiin biiroo geejibaa naannolee argamaniiru.
Waltajjicha haasawaan kan banan Ministirri Ministeera Geejibaa FDRI aadde Daagmaawiit Moogas, fedhii tajaajila geejiba hawaasaa guutuuf tajaajila haqa qabeessa ta'e diriirsuun murteessaa ta'uu dubbataniiru.
Gabaasa kana irratti hundaa'uun baatiiwwan 6 dhufutti tajaajila akkamii kennuun akka barbaachisu kan irraa baratamuu fi kallattiin fulduraa kan itti kaa'amu ta'uu ibsuu isaanii ragaan ministeericharraa arganne ni mul'isa.
Itti fayyadamni miidiyaalee yeroo kakaasii filannoo haqa qabeessa ta'uu akka qabu paariileen siyaasaa hubachiisaan.
Paartiileen morkattootaa Faanaa Biroodkaasting Koorporeetiin dubbise tokko tokko akka jedhanitti haalli itti fayyadama miidiyaalee yeroo kakaaasii filannoo komii kaasaa jira.
Itti gaafatamaan dhimmoota koominiikeeshinii Adda Bilisummaa Oromoo obbo Qajeelaa Mardaasaa komiin kunneen duula filannoo biyyaaleessa bara 2012 irratti furamuu akka qaban dubbataniiru.
Filannoo biyyaaleessaa kana keessatti labsii fi qajeelfamoonni namuusa galmee Paartiilee siyyaasaa hojiitti hiikkamuu akka qaban keesaniiru.
Miseensi koree giddugaleessa Adda Bilisa Baasaa Afaarra obbo Aluu Ayidaayish gama isaaniin Paartiileen imaammataa fi tarsiimoo isaanii bilisummaan akka beeksiifataniif haalli itti fayyadamaa miidiyaalee haqa qabeessa ta'uu qaba jedhan.
Miseensi Boordii Filannoo Biyyaaleessa Itiyoophiyaa Dooktar Geetahuun Kaasaa, haallii itti fayyadama miidiyaalee yeroo kakaasii filannoo haqa qabeessa akka ta'uuf qeelfamni qophaa'uu isaa dubbataniiru.
Namuusa gaazeexeessummaa hordofuun miidiyaalee loogii irraa bilisa gochuuf qophiin duraa godhamuu eeraniiru.
Daayreekteerri dhimmoota koominiikeeshinii Abbaa Taayitaa Biroodkaastingii Itiyoophiyaa obbo Gebragiyoorgiis Abrahaam gama isaaniin, paartiileen sadarkaa isaan itti dorgoman erga adda bahee booda yeroo qilleensaa qooduutti ni galama jedhaniiru.
Filannoo biyyoolessaarratti yaada filmaataa ummataaf dhiyeessun barbaachisaa ta'uu paartileen siyaasaa beeksisan.
Itiyoophiyaan sirnoota bulchiinsaa hedduu agarte gara demokraasiitti cee'uuf imala taasisturratti gufuuwwan heedduun jiraachuun ibsameera.
Ittigaafatamaan koominikeeshinii ABO obbo Qajeelaa Mardaasaan loogii fi fayyadamtummaan seera hin eeggatin ijaarsa demokraasii keessatti gufuu ta'uu ibsu.
Rakkooleen jiraatanis filannoo seera eeggateef qophaa'un ni barbaachisa jedhaniiru.
Dura taa'aan Iizeemaa obbo Yeshiiwaas Asaffaan gama isaanitiin yaada ummataaf dhiyeessuun filatamuun barbaachisaadha jedhu.
Kunis dhaabbilee demokraasitiin utubamuu akka qabu ibsu.
Filmaata diinagdee, siyaasaa, hawaasummaa fi imaammataa dhiyeessuun hawaasni akka filatu gochuun murteessadha jedhaniiru.
Daawiit Barriihuuntu gabaase.
Jijjiirramaa fi guddina ariifataa aardii Afrikaa mirkaneessuuf dargaggootaaf carraa hojii uumuu irratti xiyyeeffannoon hojjetamuu akka qabu itti aanaan muummee ministiraa FDRI obbo Dammaqaa Makkoonni hubachiisaniiru.
Bara Faranjootaa 2025tti damee hirmaannaa dargaggootaa guddisuuf Giluun Pilaatfoormiin hundeeffamuun ibsameera.
Waltajjicha irratti kan argaman itti aanaan muummee ministiraa obbo Dammaaqaa Makoonniin, guddina aardichaa ariifachuuf dargaggootaaf carraa hojii uumuu irratti xiyyeeffatamee hojjetamuu akka qabu hubachiisaniiru.
Itiyoophiyaatti bara baraan dargaggoota hedduuf carraa hojii uumuuf mootummaan xiyyeeffaannoon hojjechaa jiraachuu ibsaniiru.
Pilaatfoormiin guddina Afrikaa yeroo kaa'ameef keessatti galma akka ga'uuf muuxxannoowwan bu'aa qabeessa ta'an waljijjiiruuf waltajjiin uummamuu qaba jedhaniiru.
Fooramiin diinagdee addunyaa boqonnaa Afrikaa baatii Fulbaanaa bara Farnjootaa eegalle kana keessa Finfinneetti kan gaggeeffamu ta'uun ibsameera.
Fooramiin kunis muuxxannoo waljijjiiruuf carraa gaarii ta'uu dubbachuu isaanii ragaan Waajjira Itti Aanaa Muummee Ministiraa FDRI irraa agame ni agarsiisa.
Girik yeroo jalqabaaf preezdaantii dubartii filatte.
Preezdaantii haaraan tun Pireezedaanti Piirookooppiis Paavoolopolos bakka bu'uun baatii Bitootessaatti angoo ni fudhatu.
Pireezedaantiin filatamte sagalee caalmaa paarlaamaa argataniiru.
Preezdaantittiin kana dura Giriikittii haadha seeraa Mana Murtii Heera Mootummaa ta'uun tajaajilaa turaniiru.
Kanarra darbee dhimmoota jijjiirama qabeenya qilleensatiin walqabatu irratti haadha seeraa ta'uun tajaajiluun, barreeffamoota heedduu jijjiirama qabeenya qilleensaa irratti qopheessummaan tajajilaa turaniiru.
Manni Maree Naannoo Beenishaanguul Guumz yaa'ii idileesaa 10ffaa, bara hojii 5ffaa waggaa 5ffaa gaggeesseen qajeelfamoota garagaraa qorachuun raggaasise.
Manni marichaa yaa'ii gaggeesseen wixinee labsiii bulchiinsa al waalta'aa aanaa fi gandaa fooyya'e,akkasumas wixinee labsii lakkoofsa mana maree sadarkaa  hundaa naannichaa murteessuuf fooyyya'ee ba'e qorachuun raggasiseera.
Pireezedaantiin naannichaa obbo Ashaadilii Hasan gabaasa raawwii hojii mootummaa baatii 6 mana marichaaf dhiyeessaniiru.
Rakkoo nageenyaa walakkeessa waggaa kanaa naannicha keessatti mul'ate furuuf hojii hojjetameen naannichatti yeroo ammaa nageenyi fi tasgabbii gaariin uummamuu eeraniiru.
Dabalataan manni marichaa haalaa caaseeffama gandoota irratti yaada dhiyaate irratti mari'achuun naannicha keessatti baayy'ina gandootaa 474 ture dabaluun gandoota 518 akka ta'u murteessuu isaa ragaan WDhKM naannichaa argame ni agarsiisa.
Itiyoophiyaa, Sudaanii fi Gibts guutinsa bishaanii fi bulchiinsa isaarratti wixinee waliigaltee dhumaa qopheessuuf Kaartuumitti walga'aniiru.
Waltajjicharratti Ameerikaa fi Baankiin Addunyaa taajjabdummaan hirmaacha ajiru.
Wixinee waliigaltichaa qopheessuuf kan walga'an ogeeyyii teeknikaa fi seeraa biyyoota sadaniiti.
Walga'iin torbeedhan dura Ameerikaatti gaggeeffame bifa faayidaa Itiyoophiyaa kabachiisen waliigalteerra ga'amuusaa Ministeerri Dhimma Alaa FDRI fi Ministeerri Bishaan, Jallisii fi Inarjii FDRI beeksisuun isaanii ni yaadatama.
Akkaataa waltajjichaatin hidhicha Adoolessaa fi Hagayya keessa, takkees Fulbaana keessa bishaanin guutuuf waliigalteerra ga'ameet ture.
Biyyoonni sadan waliigaltee dhumaarratti mari'achuuf Amajjii 19 fi 20,2012tti beellama qabataniiru.
Muummee ministiraa Dooktar Abiy Ahimad bakka buutota ummataa aanaalee naannoo Kibbaa waliin mari'ataniiru.
Waltajjicharratti bakka buutonni ummataa, jaarsoliin, abbootiin amantaa, hayyoonnii fi dargaggoonni hirmaataniiru.
Walitti bu'iinsa naannichatti muul'atuu fi gaaffilee ka'aa jiran waaraan furuudhafi mari'ataniiru.
Gaaffiin bulchiinsaa, bu'uuraalee misoomaa fi carraa hojii uumuu dhiyaataniiru.
Muummee ministiraa Dooktar Abiy Ahimadis gafafilee fi yaadolii mari'attootarraa ka'aniif deebii fi ibsa laataniiru.
Wixineen labsii hariiroo mootummootaa irra deebiin akka ilaallamu koreen dhaabbii dhimmoota seeraa, haqaa fi demokraasii Mana Maree Bakka Bu'oota Ummataa gaafate.
Koreen dhaabbichaa kaleessa wixinicharratti qooda fudhattoota waliin mari'ateera.
Wixineen qophaa'aa jiru bifa taayitaa mootummoonni naannolee qaban hin dhiibnen, walitti dhiyeenyan karoora waloo baasanii akka hojjetan gargaara jedhameera.
Wixinichi mootummoonnii fi dhaabbileen walgitoon walitti dhufanii akka waliin hojjetan taasisa.
Wixinichaan magaalaan Finfinnee fi Dirree Dawaan akka naannootti eeramuun sirrii akka hin taanee fi akka sirratu ibseera.
Hariiroon naannolee yaadni jedhu, hariiroo naannoleen mootummaa federaalaa waliin qabaniin akka wal hin faallessine irra deebiin ilaaluun ni barbaachisas jedhameera.
Dirqisiistummaan wixinichaa, murtee waltajjii 3/4ffaan ragga'a kan jedhus ilaallamuu akka qabu kaa'ameera.
Gamtaan Awurooppaa filannoon duraa fi filannoon booda tumsa barbaachisaa akka taasisu gaafatame.
Gamtichi ga'ee taajjabdummaatin ala, filannoon duraa fi booda deeggarsa barbaachisaa akka taasisu Manni Maree Bakka Bu'oota Ummataa waamicha dhiyeessera.
Miseensonni paarlaamaa Gamtaa Awurooppaa, bakka buutota miseensa Mana Maree Bakka Bu'oota Ummataa FDRI waliin filannoo biyyoolessaa 2012 irratti mari'ataniiru.
Bakka buutonni kanneen qophii filannoon duraarratti torbee lamaaf naannolee biyyattii addaddaatti daawwannaa hojii taasisaniiru.
Itti aantuun af yaa'ii Mana Maree Bakka Bu'oota Ummataa FDRI aadde Shittaayee Minaalaan miseensota paarlaamaa Gamtaa Awrooppatiif qophii filannoon duraarratti ibsa laataniiru.
Duursaan jila paarlaamaa Gamtaa Awurooppaa Loowwii Deefaay gama isaanitiin daawwii hojii filannoon duraa naannolee biyyattitti taasisaniin waan argan ibsaniiru.
Itiyoophiyaan Afrikaatti nageenyi waaraan akka bu'uu fi hidhanni diinagdee akka cimu kan hojjettu ta'uu itti aanaan muummee ministiraa obbo Dammaqaa Makoonnan ibsan.
Waltajjii marii Daavoos guyyaa sadaffaatin, hoggansi biyyoota Afrikaa mata duree "ijaarsa nageenyaa Afrikaa" irratti mari'ataniiru.
Itti aanaan muummee ministiraa obbo Dammaqaa Makoonnan waltajjicharratti argamanis Itiyoophiyaan nageenyi waaraa Afrikaatti akka bu'uu fi hidhanni diinagdee akka cimu hojjechaa jiraachuu ibsaniiru.
Biyyoota Gaanfa Afrikaa jidduutti caayaan nagayaa akka bu'uu fi diinagdeen fayya qabeessi akka jiraatu Itiyoophiyaan of qusannaa malee ni hojjetti jedhan obbo Dammaqaan.
Itiyoophiyaan gufuu jijjiirramaa ishee mudatu xiyyeeffannaan irra cee'uu fi nageenya waaraa ijaaruuf ejjennoo cimaa akka qabdu ibsaniiru.
Hoggansi biyyoota Afrikaa waltajjicharratti hirmaatanis Afrikaatti nageenya waaraa mirkaneessuu fi hidhata diinagdee cimsuun murteessaa ta'uu ibsan.
Itiyoophiyaa fi Kuweet marii waliigaltee hojjetaa walii mallatteessuu isaan dandeessisu mallatteessan.
Jilli diippiiloomaasii imbaasii Itiyoophiyaa Ambaasaaddar Abdulfattaah Abdullaahiin durfamu, jila gargaaraa dhimmoota qoontsilaa Ministeera Dhimma Alaa Kuweet Saamii Abdulaaziiz Ahimadiin durfamu waliin ta'uun bakka buutota dhaabbilee mootumma Kuweet garagaraa waliin sanada wixinee qophaa'e irratti marii taasisaniiru.
Mariin gaggeeffame bu'aa gaariin kan xumurame yoo ta'u, dhimmoota osoo hin xumuramin hafan muraasa yeroo gabaabaa keessatti xumuruun gara hojiitti hiikuuf waliigalameera.
Waliigaltee kana irratti ambaasaaddar Abdulfattaah Abdullaahii, diippiloomaatonni imbaasii, Ministeera Dhimma Alaa FDRItti daayreektarri dhimma giddugala bahaa obbo Birihaanuu Jibriil, akkasumas jilli Ministeera Dhimma Hojjetaa fi Hawaasummaa FDRI irraa walitti babba'an hirmaatamniiru.
Manni Maree Magaalaa Finfinnee yaa'ii idilee 2ffaa bara hojii 7ffaasaa booruu eegalee guyyoota sadiif kan gaggeessu ta'a.
Yaa'ichi gabaasa raawwii hojii baatii 6 biirolee bulchiinsa magaalichaa filatamanii dhaggeeffachuun irratti ni mari'ata jedhameera.
Ajandaalee garagaraa fi muudamni dhiyaachuun erga irratti mari'atmeen booda ni raggaasifamaan eegama.
Koomiishiniin Mirga Namoomaa Itiyoophiyaa kaayyoo hundeeffamee fi itti gaafatamumma irra kaa'ame qixaan ba'achuu akka qabu ibsame.
Manni Maree Bakka Bu'oota Ummataa walga'ii idileesaa 10ffaa bara hojii 5ffaa guyyaa har'aa gaggeessera.
Manni marichaa walga'iisaan gabaasa raawwii karoora Koomiishinii Mirga Namoomaa Itiyoophiyaa bara 2012 baatii 6 dhaggeeffateera.
Gabaasicha kan dhiyeessan koomiishinarri koomishinichaa Dooktar Daani'eel Baqqalee koomiishinichi erga hundeeffamee waggaa 15 yoo ta'ellee siyaasawwan kanaan dura turee fi sababoota kanaan walqabatanirratti itti gaafatamummaa isarraa eegamu sirnaan akka hin ba'anne kaasaniiru.
Rakkinicha furuuf waqtii ammaa kana koomiishinichi bifa haaraan caasessuu fi hojiin ijaarsaa hojjetamaa jiraachuu himaniiru.
Bu'uuruma kanaan dandeettii dhaabbatichaa fi hanqinoota seeraa mul'atan jijjiiruuf qorannoon taasifamaa jiraachuu kaasaniiru.
Labsiin hundeeffama koomiishinicha erga ba'ee waggaa 20 ol kan ture yoo ta'u, labsichi haala biyyattii fi addunyaan irra jirtuun walbira qabamee jijjiiruuf hojjetamaa jiraachuu eeraniiru.
Miseensonni mana marichaa gama isaaniin koomiishinichi kaayyoo hundeeffamee fi itti gaafatamummaa itti laatame bifa sirriin ba'achuu akka qabu hubachiisaniiru.
Dabalataanis, manni marichaa koree dhaabbii dhimmoota seeraa, haqaa fi dimokraasii fi koree dhaabbi dhimmoota dubartoota, dargaggootaa fi hawaasumma wixinee labsii daldala namaa fi namarratti yakka daanga ce'aa seeran alaa ittisuu fi to'achuuf dhiyaate raggaasiseera.
Labsichi namaan daldaluu, nama karaa seeraan alaan daangaa ceesisuu fi yakka karaa seeraan alaa hojiif nama gara biyya alaatti erguu, lammiileerra miidhaa qaamaa, lubbuu fi nageenyaa cimaa fi miidhaa mirga namoomaa ittisuu kan danada'u ta'uun ibsameera.
Lammiileen Somaaliyaa miiliyoona 3 ta'an deeggarsi Doolaara Ameerikaa biiliyoonni 1 akka barbaachisu Dhaabbanni Mootummoota Gamtoomanii beeksise.
Kaayyoon deeggarsichaa baatidhaan namoota miiliyoona 2.1 ta'aniif deeggarsa nyaataa dhiyeessuu, daa'imman kumni dhibbi 3 ol barnoota akka baratan, namoonni miiliyoona 2.5 ammoo deeggarsa fayyaa akka argataniifi.
Dabalataan namoota miiliyoona 1.2 ta'aniif bishaan dhugaatii waliin dhiyeessuu fi namoota miiliyoona 1.24 ta'aniif ammoo meshaalee garagaraa dhiyeessuuf kan ooludha.
Deeggarsichi miidhaa koorniyaarra ga'u hir'isuuf kan yaadame.
Dhaabbanni Mootummoota Gamtooman lammiileen Soomaaliyaa walakkaadhaa ol hir'ina nyaataaf saaxilamuu ibseera.
Kanaaf deeggarsichi lammiilee Soomaaliyaa hir'inaa nyaataf saaxilaman, akkasumas dhiyeessii fayyaa fi biyya keessaa fi alaa buqqa'anii deebi'an dhaabuuf kan gargaarudha jedhameera.
Jibuutii fi naannoon Oromiyaa hariiroo misoomaa fi diinagdee waloo cimsuuf hojjechaa jiru.
Jilli Mana Maree Daldalaa Jibuutiin duurfamu daawwii hojii guyyootii sadiitif Finfinnee galeera.
Pireezedaantiin mana marichaa obbo Yusuuf Musaan jilicha hogganuudhan Finfinnee galaniiru.
Sadarkaa itti aantuu preezdaantii mootummaa naannoo Oromiyaatti qindeessituun kilaastara diinagdee aadde Caaltuu Saaniin jilicha simachuun mariisisaniiru.
Jilli Jibuutii kun paarkiwwan indaastirii naannoo Oromiyaa keessatti argamanii fi hojiilee misoomaa addaddaa kan daawwatu ta'uu OBN gabaasera.
Manni Maree Ministirootaa walga'ii idilee 78ffaa gaggeessen murteewwan addaddaa dabarse.
Manni marichaa wixinee Mana Maree Waliigalaa Dhimma Islaamummaaf beekamtii seeraa laachuuf qophaa'erratti mari'achuudhan mirkaneessee, akka ragga'u Mana Maree Bakka Bu'oota Ummataa FDRItif ergeera.
Wixinee labsii hundeeffama Wiirtuu Qorannaa Misooma Artifiishaal Intalajansii hundeessuuf qophaa'errattis mari'atee raggaasisuudhan Gaazexaa Nagaaritaan maxxanfamee hojiirra akka oolu murteessera.
Wixinee labsii siiviil aviyeeshinii fooyyessuuf qophaa'erratti mari'atee, yaadani fooyyessaa waltajjichaan dhiyaate itti ida'amee akka ragga'u Mana Maree Bakka Bu'oota Ummataatif akka ergamu murteessera.
Manni Maree Ministirootaa wixinee tarsiimoo yakka qindaa'aa ittisuuf qophaa'errattis mari'achuudhan, yaadni fooyyessaa marichaan dhiyaate itti ida'amee hojiirra akka oolu raggaasiseera.
Manni marichaa wixinee dambii hundeeffama Koorporeeshinii Injinariingii Raayyaa Ittisaa qophaa'erratti mari'atee, dambichi Gaazexaa Nagaaritaan ragga'ee hojiirra akka oolu murteessera.
Wixinee labsii misooma sululaa, bulchiinsaa fi itti fayyadama hawaasaarratti kan mari'ate manni marichaa, yaada fooyyessaa waltajjicharraa kenname ida'ee akka ragga'uuf Mana Maree Bakka Bu'oota Ummataa FDRIf akka ergamu murteessera.
Pireezedaantiin Jibuutii Ismaa'eel Oomar Giilleen waliigaltee magaalaan Hararii fi Artaan taasisan dinqisiifatan.
Pireezedaanti Ismaa'eel Oomar Giilleen kaleessa Amajjii 14 jila preezdaantii naannoo Hararii obbo Oordiin Badriitin duurfame waajjira isaaniitti simatanii mariisisaniiru.
Marii isaanitiinis waliigaltee obbolummaa magaalaan Artaa fi Harar irra ga'an dinqisiifataniiru.
Magaalaan hambaa addunyaa taatee galmoofte Harar hojiilee qorannaa fi qo'annoo barnootaa keessatti ga'ee olaanaa kan ba'attu ta'uu ibsaniiru.
Magaalonni lamaan muuxannoo fi carraalee gaggaarii jiran walii qooduun, guddina biyyaa keessatti ga'ee isaanii kan taphatan ta'uu ibsaniiru Pireezedaanti Ismaa'eel Oomar Giilleen.
Obbo Oordiin Badriin gama isaanitiin lammiileen Jibuutii magaalaa Harar akka daawwatan gaafataniiru.
Magaalaan Hararii fi Artaan barnoota, qorannoo fi qo'annoo, aadaa, daldalaa fi qonnarratti waliin hojjechuuf waliigaltee walii mallatteessan isaanii ni yaadatama.
Itiyoophiyaan daddabarsa namootaa seeraan alaa ittisuuf xiyyeeffannoon hojjechaa jiraachuun ibsame.
Ministir deettaan Ministeera Dhimma Alaa FDRI Ambaasaaddar Birtuukaan Ayyaanoo jila Ameerikaa  itti gaafatamaa muummee ittisaa fi to'annoo daddabarsa namoota seeraan alaa Ambaasaaddar Joon Riichmoond waliin waajjira isaaniitti mari'ataniiru.
Dhimmoota daddabarsa namootaa seeraan alaa irratti marii gaggeessaniiru.
Itiyoophiyaan daddabarsi namootaa seeraan alaa yaaddessaa ta'uu isa hubachuun furmaata isaaf yeroo kamiiyyuu caalaa xiyyeeffannoon hojjechaa jiraachuu Ambaasaaddar Birtuukaan dubbataniiru.
Daddabarsi seeraan alaa kun biyyattiif rakkoo hammataa ta'aa waan jiruuf rakkicha hundeeraa furuuf qaama dhimmichi ilaallatu hunda waliin ta'uun hojjetamaa jira jedhan Ambaasaaddar Birtuukaan.
Ambaasaaddar Joon Riichmoond gamaa isaaniin hojii Itiyoophiyaan damichaan hojjechaa jirtu dinqisiifataniiru.
Ameerikaan rakkoolee damichaan jiru furuuf Itiyoophiyaa waliin walitti hidhamiinsa qabdu cimsitee kan itti fuftu ta'uu ishee dubbachuu isaanii ragaan Ministeera Dhimmaa Alaa FDRI argame ni mul'isa.
Caffeen Oromiyaa wixinee labsii misooma albuudaa irratti qooda fudhattoota waliin marii gaggeessaa jira.
Caffeen Oromiyaa labsii misooma albuudaa lakkoofsa 19/1997 ba'e irra deebiin fooyyeessuf wixinee labsii ba'e irratti qaamoolee mootummaa, ogeeyyii seeraa fi bakka buutota waldaalee albuudaa waliin marii gaggeessaa jira.
Af yaa'iin Caffee Oromiyaa aadde Loomii Badhoon wixineen labsii tokko Caffeetti dhiyaatee osoo hin mirkanaa'in dura mariiwwanii fi yaadoota wixinicha gabbisan gaggeessuun murteessaa ta'uu eeraniiru.
Wixineen labsii misooma albuudaa fooyya'ee ba'e kun Abbaa Taayitaa Albuuda Oromiyaatti daayreektara eeyyamaa fi bulchiinsa albuudaa obbo Zawduu Taaddasaatin dhiyaachuun mariin irratti gaggeeffamaa jiraachuu isaa ragaan fuula Caffee Oromiyaa irraa argame ni agarsiisa.
Pireezedaantiin Ameerikaa Doonaald Tiraamp karoora nageenyaa giddugala bahaa Kibxata kan ifoomsan ta'uu himaniiru.
Preezdaantichi karoora nageenyaa kana muummee ministiraa Israa'eel Beeniyaamiin Neetaaniyaahuu fi morkataa isaanii Been Gaantiz masaraa Adiitti osoo hin haasofsiisin dura kan ifoomsan ta'uu himaniiru.
Karoora dhiyaaturratti Filisxeemonni yaada faallaa dhiyeessuu akka malan ni eegama jedhan Tiraamp.
Filisxeemonni karoorri nageenyichaa osoo hin ba'in kan morman yoo ta'u, Tiraamp yeroo eeguun kan isaan mariisisan ta'uu ibsaniiru.
Karoorri nageenya haaraan kun Filisxeemotaaf faayidaa kan qabu ta'uu preezdaantich beeksisaniiru.
Odu himaan preezdaantii Filisxeem Mahaammuud Abbas; Naayil Abuu Rudeeyinah gama isaanitiin Ameerikaa fi Israa'eel akeekkachiisaniiru.
Manni Maree Magaalaa Finfinnee yaa'ii idilee 2ffaa bara hojii 7ffaasaa gaggeessuu eegale.
Yaa'ichi oolmaa isaa guyyaa har'aatin wixinee labsii hundeeffama Eejansii Dhiyeessii Nyaata Barattootaa, wixinee labsii oodiitara bulchiinsa magaalichaa, labsii Koomiishinii Ispoortii akka haaraatti hundeessuuf fooyya'ee ba'e fi wixinee labsii Addis Miidiyaa Neetwoork, akkasumas dambiiwwan garagaraa ni raggaasisa jedhameeera.
Guyyaa har'aa waaree booda muudamoota garagaraas ni mirkaneessa jedhameera.
Manni Maree Magaalaa Finfinnee muudama dhiyaatef raggaasise.
Itti aanaan kantiibaa magaalaa Finfinnee Injiinar Taakkalaa Uumaan muudamtoota kaadhimamoo bulchiinsa magaalaa Finfinnee, Mana Maree Finfinneef dhiyeessuun raggaasifatan.
Muudamichis miseensota mana marichaa walga'iirratti argaman 89 keessaa deeggarsa 79, mormii 3, kan sagalee hin laanne 7 ragga'eera.
Haaluma kanaan; Injiinar Indaawwaq Abbixee; sadarkaa itti aanaa kantiibaatti qindeessaa Dhaabbilee Kenniinsa Tajaajila Mootummaa, Injiinar Sannaayit Daamxaw; hoggantuu Biiroo Misooma Manneenii, Aadde Najiibaa Akmal; hoggantuu Biiroo Faaynaansii , Obbo Shiisammaa G/sillaasee; hogganaa Biiroo Galiiwwanii, Obbo Abdulqaadir Mahaammad; Abbaa Alangee Waliigalaa , Aadde Eefraah Alii; hoggantuu Biiroo Aadaa fi Tuuriizmii , Obbo Hayluu Luulee; hogganaa Biiroo Pabliik Sarviisii, Obbo Zalaalam Muullataa; hogganaa Biiroo Barnootaa, Injiinar Dammallaash Kabbadaa; hogganaa Biiroo Koonistiraakshinii, Obbo Sixootaaw Taakkalaa; hogganaa Biiroo Geejibaa, Obbo Nagaash Baacaa; hogganaa Biiroo Misooma Lafaa fi Maanaajimantii , Obbo Yimar Kabbadaa; hogganaa Carraa Hojii Uumuu fi Intarpiraayizii , Obbo Makoonnin Tafarraa; hogganaa Biiroo Dhimma Hojjetaa fi Hawaasummaa , Obbo Abdulfattaah Yasuuf; hogganaa Biiroo Daldalaa , Obbo Addunyaa Dabalaa; hogganaa Biiroo Nageenyaa , Obbo Abrahaam Taaddasaa; hogganaa Qindeessa Tola Oolmaa Dargaggootaa , Obbo Waaqummaa Abbabaa; koomiishinara Koomiishinii Plaanii , Obbo Taammiraat Diillaa; koomiishinara Koomiishinii Invastimantii,  Obbo Taazeer G/igzi'aabheer; hogganaa Biiroo Indaastirii,  Tasfaayee Kabbadaatu gabaase.
Obbo Gadduu Andaargaachaw dureewwan godina Kibba Walloo waliin mari'achaa jiru.
Ministirri Dhimma Alaa obbo Gadduu Andaargaachaw hojiiwwan misooma qabeenya uumamaarratti dureewwanii fi ogeessoota Kibba Walloo waliin magaalaa Dasseetti mari'achaa jiru.
Maricharratti hoggantoonni hojii mootummaa olaanoo federaalaa fi naannoo, hoggantoota aanoota fi ogeessota qonnaa fi qaamolee dhimmi ilaalu waliin argamanii jiru.
Itti aanaa Hoogganaa Qajeelcha Qonnaa Godina Kibba Walloo obbo Alii Sayid akka ibsanitti, marichi misoomaa qabeenya uumaamaa fi itti fayyadama isaarratti akkasumaas hanqinootaa fi ciminootarratti ka'umsa kan godhatedha jedhan.
Rakkinoota eegumsa biyyee fi bishaanii adda baasuun hojiiwwan  waqtii Bonaa tumsi akka ta'u hubachiisaniiru.
Godinichatti waqtii Bonaa hojii eegumsa biyyee fi bishanii ummanni kuma dhibba 6 fi kuma 10 ol misooma sululaarratti akka hirmaatan ibsameera.
Ministirri Dhimma Alaa obbo Gadduu Andaargaachaw gaaffilee hirmaattotarra dhiyaataniif deebii laachuun kallattii fulduraa ni ilaalu jedhameera.
Bulchiinsi preezdantii Ameerikaa Doonaald Tiraamp hojimaata dubartoonni ulfaa Ameerikaa akka hin seenne dhoorku hojiirra oolchufi.
Hojimaatichi guyyaa har'aa irraa kaasee hojiirra akka oolu ragaan masaraa mootummaa Adiitii argame ni muul'isa.
Waajjirri Ministeera Dhimma Alaa Ameerikaa dubartoota biyyoota biroo daawwii yeroo gabaabaaf gara Ameerikaa imalaniif viizaa Bi 1 fi Bi 2 hin laatu jedhameera.
Dhoorkaan viizaa kun dubartoonni ulfaa Ameerikaatti da'uun daa'imni isaanii lammummaa Ameerikaa akka argatu taasisuuf warreen imalan ilaallata jedhameera.
Yaa ta'u malee hojimaanni haaraan kun lammiilee biyyoota Awurooppaa 39 kan hin ilaallannedha jedhameera.
Mootummaan Ameerikaa hojimaatichi kan isaan hin ilaallanne viizaa malee daawwannaaf, dhimma dhunfaaf, biizinaasii fi dhimmoota garagaraaf imalaniif eeyyamni daawwii guyyoota 90 kennamaafii jira jedhameera.
Ameerikaatti waggaadhan dubartoonni ulfaa biyyoota garaagaraa kumni 10 ta'an akka da'aan ragichi ni mul'isa.
Hoggansa jijjiirrama eegalame itti fufsiisu ga'oomsuuf hojjetamaa jiraachuu Paartiin Badhaadhinaa beeksise.
Leenjiin hoggansi paartichaa sadarkaa sadarkaan jiran kuma 2 ta'an kan irratti hirmaatan har'aa eegalee magaalaa Adaamaatti ni gaggeeffama.
Riifoormii eegalame galmaan ga'uuf hojjetamaa jiraachuu paartichatti qindeessaan damee ijaarsa demokraasii, qunnamtii ummataa fi addunyaa obbo Awwaluu Abdiin ibsaniiru.
Kaayyon leenjichaa sadarkaa biyyattiin irra jirtu sirnaan hubachiisuun, jijjiirrama eegalame itti fufsiisuuf hoggansa ga'umsa qabu horachuudha.
Waltajjichi kallattii gara fuuladuraa, nageenya, kaayyoo fi sagantaa paartichaarratti kan xiyyeeffatudha.
Daldaltoonni dubartootaa kabajamuu nageenya biyyaatif ga'ee isaanii akka ba'atan Ministeerri Nageenyaa dhaame.
Waltajjiin â€˜hawaasni daldalaa ijaarsa nageenya biyyaatif' jedhu Finfinneetti taa'ameera.
Waltajjichi Ministeera Nageenyaa, Ministeera Daldalaa fi Indaastirii, Waldaalee Dameewwan Daldalaa Itiyoophiyaa.
Waldaalee Daldaltoota Dubartoota Itiyoophiyaa waliin kan qophaa'edha.
Ministeera Nageenyaatti ministir deettaan damee ijaarsa nageenyaa aadde Almaaz Makoonnan, rakkoo nageenyaa uumamuun duursa kan hubamu sochii daldalaa ta'uu ibsan.
Kanaaf ammoo hawaasni daldalaa nageenya biyyaa keessatti ga'ee isaanii ba'achuu qabu jedhaniiru.
Dargaggoonni waldhabbiitti akka hin seenne, daldaltoonni dubartootaa sochii diinagdee keessatti akka hirmaatan akka tumsan gaafataniiru.
Manni maree naannoo Tigraay yaa'ii idilee marsaa 18ffaa bara hojii 5ffaasaa gaggeesuu eegaleera.
Ya'iichi guyyoota shaniif magaalaa Maqalee, galma mana mareetti gaggeeffama.
Manni marichaa raawwii hojii baatii 6 qaamolee hoji raawwachistota naannichaa irratti ni mari'ata.
Wixineewwan labsii 21 irratti mari'achuun ni raggaasisaan egama.
Wixinee labsii aanaalee irra deebiin gurmeessuu, hoji raawwachiistota magaalaa fi aanaalee, itti fayyadama lafaa fi labsii bulchiinsaa irratti mari'achuudhan ni raggaasisaan eegama.
Raawwii hojii baatii 6 mana murtii waliigalaa fi odiitara olaanaa naannichaarrattis mari'achuun ni raggaasisa.
Sudaan Hidha Haaromsaa akka deeggartu Itiyoophiyaatti Ambaasaaddarri Sudaan Amaasaaddar Abdel Bilaal Abdelsalaam himan.
Mariiwwan biyyoonni sadeen mari'atan Sudaan Gibts deeggarteetti jechuun oduu miidiyaaleen gabaasan Amaasaaddar Abdel Bilaal Abdelsalaam fudhatama hin qabu jedhan.Oduu dharaa miidiyaalee hawaasaa fi Miidiyaalee Idilee tamsaasan kunneen teessoon isaanii Gibts akka ta'an himaniiru.Sudaan Dhimma hidha haaromsarratti waldeeggarsi yeroo hundayyu barbaachisaa ta'uutti amanti, biyyisaanii Hidhi Haaromsaa dhiibbaa hin geessisu amantaa jedhu qabdii jedhaniiru.Garaagarummaan muraasni jiru akka furamu abdii qabaachuu eeraniiru.Finfinnee, Gurraandhala 21, 2012 (FBC) â€“Manni maree Ministeeroota walga'ii idileessa 80ffaa har'a gaggeesseen dhimmoota garagaraa irratti mari'achuun murtee dabarse.Manni marichaa jalbarratti imaammata wixinee itti fayyadamaa fi misooma afaanii irratti mari'ateera.Imaammata afaanii qopheessuun kan barbaachiseef mirgi afaanii heeraa mootumman beekkamti yoo argullee imaammata afaanii ofii isaa danda'e waan hin qabneef, itti fayyadama, eegumsaa fi misooma afaanii ilaalchisuun rakkinoota ka'an kan hiiku qajeelfamaa fi sirna hojimaata kaa'un barbaachisaadha.Manni marichaa imaammata wixinichaarratti bal'inaan mari'achuun hojiirra akka olluf murteesseera.Dabalaatan, manni marichaa imaammaatta wixinee horsiisee bultootaarratti mari'ateera.Bal'inaan erga irratti mari'atee booddee imaammatichi hojiirra aluuf sagalee guutuun murteesseera.Itti aansuun,  Mannii Maree Ministeeroota waliigaltee liqaa ESDR 65,330,000.00 Piroojaktii fooya'insa jireenyaa naannoo gammoojji raawwachisuuf kan ooluu irrattidha.Waliigaltichi kan raawwatame fandii misooma qonnaa idil addunyaa waliin yoo ta'u, kaayyoon isaa   jireenay hawaasa horsiisee bultoota biyya keenyaa fi gariin horsiisee bultoota jijjiiruu fi cimsuuf Piroojaktii hojjetudha.Manni marichaa labsiin kun akka ragga'uuf mana maree bakka bu'oota ummataaf akka darbu murteesseera.Dabalataan, manni maricha kan mari'ate, vaayrasi koronaa ittisuuf hordoffii kan taasisu koree ministiroota biyyaalessa hundeessudha.Manni marichaas ministeera eegumsa fayyaan kan gaggeeffamuu fi miseensoota 6 ofi keessatti kan qabate akka hundaa'u murteesseera.Aadde Mufaariyaat Kaamil â€“ Ministira Nageenyaa  Obbo Ahmad Shidee â€“ Ministira Maallaqaa  Aadde Adaanacha Abeebee â€“ Ministira Galiiwwanii  Obbo Gadduu Andaargaachaaw â€“ Ministira Dhimma Alaa  Aadee Daagimaawit Mogas Ministira Geejjibaa  Dooktar Liyaa Taaddasaa Ministirri Deettaa Eegumsa Fayyaa Dhumarratti, manni marichaa kan mari'ate hidha haaromsaa irratti yoo ta'u, wanti kamuu fedhii fi faayidaa Itiyoophiyaa bifa eeggateen qofa  akka raawwatamuu fi waliigaltee biyyaalessa kan tuqu mootummaa Itiyoophiyaa akka hin raawwanne ibsameera.
Ministirri Galiiwwanii aadde Adaanach  Abeebee diingdee tumsuuf labsii eksaayz taaksii haaraan qaraxaa fi taaksiif hi'irna taasisuu beeksisan.
Ministirri Galiiwwanii aadde Adaanach  labsii eksaayz taaksi ilaalchisuun ibsa laataniiru.
Ibsa isaaniin Eksaayz taaksiin dabaleera jechuun gabaarratti gatii dabaluun sirrii miti jedhaniiru.
Fooyya'insichi diinagdee tumsuu fi hawaasarra dhiibbaan akka hin geenyeef kan yaadamedha jedhan.
Oomishaa fi oomishtummaa guddisuun kutaa diinagdee qonnaa deeggaruun eksaayzii fi oomishoota taaksirraa bilisa ta'an jiraachuurra darbee omishoota  gara alaatti ergaman sharafa biyyaa alaa kan argamsiisaan qodaarra taa'ee kan ture eksaayz taaksii %150 guutumaatti akka ka'u ta'eera jedhan.
Tajaajila teelee kominikeeshinii waliin kan walqbatu eksaayz taaksiin akka irra hin teenye ta'eera jedhan.
Giiftii duree aadde Zinnaash Taayyaachaw Barattoota qaroo dhabeeyyii Yuunvarsiitii Finfinnee 30f kennaa laaptooppii laatan.
Barattoota kennaa kun laatameef keessa 12 shamarraan yoo ta'an 18 ammoo barattoota dhiirati.
Laaptooppichi haala baruu fi barsiisuu barattoota akkataa gaariin ni deeggara jedhameera.
Giiftii duree aadde Zinnaash wayita kennaa kana laatan barattoonni barnoota isaaniin bu'aa gaarii akka galmeessaniif ni jajjabeessa jedhan.
Itiyoophiyaan yaa'ii Paaworiing Afrikaa 6ffaa irratti hirmaatte.
Yaa'icharratti Ministirri Innooveeshinii fi Teeknooloojii Itiyoophiyaa Dooktar Abrahaam Balaay hirmaataniiru.
Ministirichi yaa'ichaan cinatti hoggantoota Baankii Ameerikaa Egziimii fi hoggantoota Baankii Addunyaa, miseensota Mana Maree Daldalaa Ameerikaa, Koorporeeshinii Misooma Faaynaansii Ameerikaa fi hoggantoota dhaabbilee misoomaa addunyaa waliin marii taasisaniiru.
Itiyoophiyaatti dhiyeessii humnoota garaagaraa fi invastimantoota annisaa, sagantoolee misooma ispeesii fi dhimmoota waloorratti hojjechuuf mari'ataniiru.
Ministirri Innooveeshinii fi Teeknooloojii Itiyoophiyaa Dooktar Abrahaam Balaay, hawwaasa diippiloomaatota Waashiingitanitti argaman waliin dhimmoota biyyaa, siyaasaa, diinagdee fi hawaasummaarratti mari'ataniiru.
Marichaanis sadarkaa Hidhi Haaromsaa irra jiruu fi hawaasa diippiloomaatotaarraayis deeggarsi akka barbaachisuu dhaamaniiru.
Hidhi haaromsaa guddichi xumuramee haga humna maddisiisutti motummaarraayis ta'e qaamolee gama hundaan jiran irraa deeggarsi akka barbaachisu Dooktar Abrahaam waamicha dhiyeessaniiru.
Ministirri Ministeera Nageenyaa FDRI aadde Mufariyaat Kaamiil Gamtaa Awurooppaatti Koomiishinara Dhimmoota Keessaa Yilvaa Johaansan waliin mari'ataniiru.
Ministirri Ministeera Nageenyaa FDRI aadde Mufariyaat Kaamiil jijjiirrama Itiyoophiyaan gama hundaan taasisaa jirtu Yilvaa Johaansaniif ibsaniiru.
Deeggarsa Gamtaan Awurooppaa taasisaa jirus dinqisiifataniiru.
Hariiroon Itiyoophiyaa fi Gamtaa Awurooppaa cimee akka itti fufu gaafataniiru.
Itiyoophiyaan naannichatti nageenyi waaraan akka bu'uuf tumsa taasisaa turtee fi taasisaa jirtu jajjabeessaa ta'uu Yilvaa Johaansan dubbataniiru.
Dabalataanis, daddabarsa namoota seeraan alaa akkasumas baqattummaa irratti kan mari'atan yoo ta'u, rakkoo kana hambisuuf rakkinoota hawaasummaa, diinagdee fi siyaasaarratti xiyyeeffannoon haala hojjechuun danda'amurratti mari'ataniiru.
Yilvaa Johaansan baqattummaa guutummaatti hambisuun yoo dadhabame illee, dhiibbaa hawaasummaa irra jiru waliigalteen yoo hojjetame hir'isuun akka danda'amu eeraniiru.
Boordiin Filannoo Biyyoolessaa Itiyoophiyaa deeggarsa Doolaara miiliyoona 30.4 argate.
Boordichi deeggarsicha kan argate Dhaabbata Deeggarsaa Ameerikaa(USAID) irraayi.
Waliigaltee deeggarsichaas walitti qabduun boordichaa aadde Birtukaan Miidhagsaa fi Itiyoophiyaatti daayreektarri dhaabbatichaa Siin Joons mallatteessaniiru.
Deeggarsichi filannoon gaggeeffamu amanamaa, demokraatawa, haqaqabeessa ta'ee akka gaggeeffamu tumsuuf oola.
Deeggarsichi hojiilee boordichaa eegalaman tumsuuf ni oola; deeggarsi dabalataas ni barbaachisa jedhan aadde Birtukaan.
Deeggarsi dabalataa kan taasifamu ta'uu daayreektarri dhaabbatichaa ibsaniiru.
Gamtaan Awurooppaa filannoo biyyoolessaatif taajjabdoota kan ergu ta'uu beeksise.
Muummee ministiraa Dooktar Abiy Ahimad itti aanaa preezdaantii Koomiishinii Gamtaa Awurooppaa Jooseef Boorelnii waliin mari'atan.
Turmaata isaanitiin jijjiirrama Itiyoophiyaatti galmaa'aa jiruu fi dhimmoota naannoorratti mari'ataniiru.
Itti aanaan preezdaantichaa filannoo biyyoolessaa Hagayya 2012 gaggeeffamuuf koomiishinichi taajjabdoota kan ergu ta'uu ibsaniiru.
Jooseef Boorelniin gamtichi jijjiirrama Itiyoophiyaatti gaggeeffamaa jiru kan deeggaru ta'uu ibsan.
Yaa'iin koomiishinaroota poolisii federaalaa fi naannolee 10ffaan Samaraatti gaggeeffamaa jira.
Yaa'ichi qopheessummaa naannoo Afaarin magaalaa Samaraatti gaggeeffamaa jira.
Waltajjichaan hojiin nageenya kabachiisuu dhiyaatee irratti ni mari'atama.
Yaa'icharrattis Pireezedaantiin naannoo Afaar obbo Awwal Arbaa fi koomiishinar janaraalli Koomiishinii Poolisii Federaalaa Indaashaaw Xaasaw argamaniiru.
Tsaggaayee Niguustu gabaase.
Haleellaa Loltoonni Bashir Alaasaad Sooriyaa bulchiinsa Idliibiitti raawwataniin loltoonni  Tuurk 33 ajjeefamuu ibsameera.
Loltoonni kunneen haleellaa  humna xiyyaaraan ajjeefamuu isaanii aanga'aa olaanaan biyyattii tokko dubbataniiru.
Haleellaa kana sababeeffachuun Tuurk tarkaanfii duub deebii loltoota Sooriyaarratti xiyyeeffate eegaltee jirti jedhame.
Aanga'oonni Sooriyaa hanga ammaatti dhimmicha ilaalchisee yaada tokko hin laanne jedhameera.
Idliib iddoo mormitoonni Tuurkiin deeggaraman baayy'inaan keessatti aragaman ta'uu isheetu himama.
Naannicha too'achuuf loltoonni Bashir Alaasaad irra deddeebiin tarkaanfii fudhachaa jiru jedhameera.
Naannichaatti Raashiyaan Alaasaad yoo deeggarstu, Tuurk ammoo mormitoota deeggaraa jiraachutu himame.
Sababa kanaan Raashiyaa fi Tuurk ejjoonnoon isaan Sooriyaarratti qaban faallaa ta'aa dhufee jira jedhame.
Ministirri Ministeera Dhimma Alaa FDRI obbo Gadduu Aandaargaachaw daawwannaa Xaaliyaanitti taasisaa jiran cinaatti hoggantoota dhaabbilee idil addunyaa teessoo isaanii Room godhatan garaagaraa waliin mari'ataniiru.
Obbo Gadduun daayreektar jeneraala Dhaabbata Nyaataa fi Qonna Addunyaa, hoji raawwachiisaa Sagantaa Nyaata Addunyaa fi preezdaantii Fandii Misooma Qonnaa Addunyaa waliin mari'ataniiru.
Marii isaanitiin haala Piroojaktoota misoomaa Itiyoophiyaa itti fufiinsaan deeggaruun danda'amaurratti marii taasisaniiru.
Akkasumas hariiroo hunda galeessa biyyattii waliin qaban haala cimsuun danda'amurrattis mari'ataniiru jedhameera.
Sagantaan Nyaata Addunyaa deeggarsa namoomaa taasisuu fi hoomaa awwaannisaa ittisuuf Dhaabbanni Nyaataa fi Qonna Addunyaa tumsa taasisu cimsuurratti mari'ataniiru.
Hoggantoonni dhaabbilee kanneeniis jijjiirrama Itiyoophiyaa keessatti mul'ataa jiru dinqisiifachuun, hariiroo biyyattii waliin qaban cimsanii kan itti fufsiisan ta'uu ibsaniiru.
Obbo Gadduun deeggarsa dhaabbiileen kunneen taasisan galateeffachuun yeroo itti aanu hojiin hordoffii kan taasiifamu ta'uu ibsuu isaanii ragaan Ministeera Dhimma Alaarraa argame ni mul'isa.
Pireezedaantiin FDRI Saahilawarq Zawdeen, boqachuu preezdaantii Gibts duraanii Hoosnii Mubaarakiin gadda itti dhaga'ame ibsatan.
Pireezedaanti Saahilawarq ibsa gaddaa preezdaantii biyyattii Abdul Fattaah Al Siisiif dabarsaniiru.
Preezdaantichi guddina ummataa fi biyya isaanitiif gumaacha olaanaa taasisaniiru jedhan Pireezedaanti Saahilawarq ergaa isaanitiin.
Ministeerri Dhimma Alaa FDRI akka beeksisetti Pireezedaanti Saahilawarq Zawdeen maatii, ummataa fi mootummaa biyyattiitif jajjabina hawwaniiru.
Boordiin Filannoo Biyyoolessaa Itiyoophiyaa waldaalee qaama miidhamtootaa waliin mari'ate.
Hirmaannaa qaama miidhamtoonni filannoorratti gochuu qaban, hammattummaa seera filannoo haaraarratti mari'atameera.
Waltajjicharratti hoggansi, hojjettoonni dameewwan boordichaa naannolee, Federeeshinii Waldaalee Qaama Miidhamtoota Biyyoolessaa, bakka buutonni qaama miidhamtootaa hirmaataniiru.
Qophii filannoon duraarratti qorannoowwanii fi leenjiirratti qaama miidhamtoota hirmaachisuun barbaachisaa ta'uurratti mari'atameera.
Barbaachisummaa seeraa fi imaammata filannoo hammattuu ta'e, mijina iddoowwan filannoo, taajjabdummaan hirmaachuu, adeemsaa fi muuxannoorrattis akkasuma mari'atameera.
Magaalaa Asallaatti hiriirri deeggarsaa muummee ministiraa Dooktar Abiy Ahimad gaggeeffameera.
Jiraattonni magaalaa Asallaa hiriirichaan deeggarsa muummee ministiraa Dooktar Abiy Ahimadiif qaban agarsiisaniiru.
Hiriirichi mata dure Gamtaan gara Badhaadhinaatti: jedhuun gaggeeffameera.
Hirmaattoonni milkaa'ina misooma, nageenya, demokraasii fi guddina biyyaatif ni tumsina jedhaniiru.
Pireezedaantiin Koomiishinii Gamtaa Awurooppaa Ursuulaa Voon Dar Leeyn  Finfinnee  galaniiru.
Ursuulaa Voon Dar Leeyn walga'ii waloo Gamtaa Afrikaa fi Gamtaa Awurooppaarratti ni  hirmaatu.
Pireezedaanti Ursuulaa Voon Dar Leeyn jila aanga'oota olaanoo dhimma alaa fi hoggantoota nageenyaa gamtichaa 20 waliin walga'ii kanarratti hirmaachuuf kan dhufan.
Walga'ichi dhimmoota misoomaa, hojii dhabdummaa, misooma magariisummaa fi cee'umsa diijiitaalaa, nageenya, bulchiinsaa fi baqattootarratti xiyyeeffachuun kan gaggeeffamu.
Ursuulaa Voon Dar Leeyn Awurooppaa fi Afrikaan michuu uummamaa, hariiroo seena qabeessaa fi rakkoolee sadarkaa idil addunyaatti qunnaman walqixa kanneen dura dhaabbataniidha jedhan.
Pireezedaantiin koomiishinii gamtichaa kun baatii Sadaasaa darbe guyyoota lamaaf Itiyoophiyaatti daawwannaa hojii taasisuun isaanii ni yaadatama.
Ministeerri Nageenyaa ogeessota miidiyaa fi qunnamtii hawaasaaf leenjii kenne.
Leenjichi mata duree "miidiyaaleen waliin jireenyaaf" jedhuun gaggeeffameera.
Ministeera Nageenyatti Ministirri Deettaan dame ijaarsa nageenyaa fi waliigaltee biyyaaleessa aadde Almaaz Makoniin ijaarsi biyyaa kan eegalamu yaada lammiilee keessa ta'uunidha jechuun kan ibsan yoo ta'u, Miidiyaaleen yaada hawaasaa cimsuuf hojjechuu qabu jedhaniiru.
Aadde Almaaz odeeffannoon qulqullina hin qabne walitti bu'insa uumurra darbee biyya ni diiga jedhaniiru.
Waltajjicharratti waraqaan qorannoo garagaraa dhiyaachun irratti mari'atameera.
Muummeen Ministiraa FDRI Dooktar Abiy Ahimad simannaa hoo'aa jiraattoonni godina Alaabaa fi Kambaataa Xambaaroo taasisaniif galateeffataniiru.
Dooktar Abiy fuula fees buukii isaaniin akka ibsanitti, simannaa hoo'a fi eebba guddaa jiraattoonni godinaalee kanneenii taasisaniif galateefataniiru.
Aadaa gabbataa fi duudhaan waliin jireenyaa baroota dheeraaf ture ummanni godina Kambaataa Xambaaroo qabu adda kan isa taasisu ta'uu ibsaniiru.
Jiraattoonni godina Alaabaa simannaa miidhagaa fi jaalalaa isaaniif godhan onneerraa galateeffataniiru.
Jiraattoonni godinichaa sagoota 120 fi gaaloota 3 paartii isaaniif arjooma taasisaniif galata guddaa kan qaban ta'uu himaniiru.
Waliin taanee gara daandii ida'amuu fi galma Badhaadhinaatti yaa ceenu jechuun ergaa dabarsaniiru!
Hojiileen walitti dhufeenya ummataa cimsuu danda'an sadarkaa biyyaaleessatti kan hojjetaman ta'uu Ministeerri Nageenyaa beeksiseera.
Hojiileen walitti dhufeenya ummataa cimsuu danda'an sadarkaa biyyaaleessatti hojjetameen bu'aa jajjabeessaan argamaa jiraachuu Ministeera Nageenyaatti daayreektarri ijaarsa nageenyaa obbo Wandiwasan Makkoonniin turtii Faanaa Broodkaastiing Koorpooreet waliin taasisaniin ibsaniiru.
Hojiileen kunneen cimanii akka itti fufaniif Ministeerichi kan hojjetu ta'uu ibsuun, waltajjiin marii hariiroo fi konfaransiin ummataa bal'inaan ni gaggeeffamu jedhan.
Naannoolee rakkoon itti mul'atu sirna araara fi jaarsummaa fayyadamuun nageenyi waaraa akka bu'uuf hanga caasaalee gaditti hojiin hojjetamaa jira jedhan obbo Wandiwasan.
Rakkoolee kanneen furuuf hayyoonni biyyattis ga'ee isaanii ba'aa jiraachuu ibsaniiru.
Hayyoonni Faanaa Broodkaastiing Koorpooreet waliin turtii taasisanis, lammiileen hundi nageenya qabeenya waloo godhachuun tokkummaa biyyaaleessaa uumuu qabu jedhan.
Walitti bu'iinsa naannoolee gidduutti uummamu hiikuu fi hariiroo ummataa cimsuuf lammiin hundi ga'ee isaa ba'uu qaba jedhan.
Zufaan Kaasahuuntu gabaase.
Ministirri Dhimma Alaa FDRI obbo Gadduu Aandaargaachaw gita isaanii Xaaliyaanii Luuwiijii Diimaayoo waliin mari'ataniiru.
Ministiroonni lamaan dhimmoota waloo, naannoo fi idila addunyaarratti mari'ataniiru.
Hariiroo waloo siyyaasaa, diinagdee fi dameewwan hawaasummaa biyyoota lamaaniirratti mari'achuu isaanii ragaan Xaaliyaanitti Imbaasii Itiyoophiyaarraa argame ni mul'isa.
Hariiroo biyyoota lamaanii guddisuu, misooma walitti hidhamiinsaa, Invastimantii fi Turiziimiirratti haala waliin hojjechuun danda'amurratti yaada wal jijjiiraniiru jedhame.
Dabalataan dhimmoota Gaanfa Afrikaa fi idila addunyaarratti walitti hidhamiinsaan hojjechuuf marii taasisaniiru.
Muummee ministiraa Dooktar Abiy Ahimad bakka bu'oota jiraattoota godina Alaabaa waliin mari'ataniiru.
Muummee ministiraa har'a ganama godina Kambaataa magaalaa Duraameetti jiraattota waliin erga mar'atanii gara godina Alaabaa imalanii turan.
Muummee ministiraa Dooktar Abiy Ahimad istaadiyamii magaalaa Qulliittootti haasaa taasisaniin dabalataan, kutaalee hawaasaa waliin mari'ataniiru.
Jiraattoonni kunneen godinichaatti rakkooleen misooma daandii, bishaan dhugaatii, caaseeffamaa aanaa, indaastrii qindeessa barbaree fi qonnaa, akkasumas ijaarsa Hospitaalaa ilaalchisee gaaffiiwwan garagaraa Dooktar Abiyiif dhiyyeessaniiru.
Dooktar Abiyis gaaffiilee ka'niif furmaata waaraa laachuuf hojjetamaa jiraachuu kaasaniiru.
Mootummaan rakkoolee ummataa furuuf boqonnaa malee hojjechaa jiraachuus eeraniiru.
Siimpooziyamiin Qorannaa Poolisii 2ffaa magaalaa Sandaafaatti taa'amaa jira.
Siimpooziyamiin biyyoolessaa kun mata duree "Tajaajila poolisii qulqullina qabu, nageenya waaraaf" jedhuun gaggeeffamaa jira.
Siimpooziyamiin Qorannaa Poolisii 2ffaa kun Koolleejjii Poolisii Itiyoophiyaatti guyyootii lamaaf taa'ama.
Ministirri Ministeera Raayyaa Ittisa Biyyaa Xaaliyaan Gurraandhala 12 idoowwan Itiyoophiyaanonni itti ajjeefaman daawwachuufi.
Ministirichi Looreenzoo Gu'eeriinee Gurraandhala 12,1929 loltoonni Xaaliyaan iddoowwan Itiyoophiyaanota itti ajjeesan ni daawwatu.
Kitaabni ajjeechaa abbootii amantaa Salaale Dabra Libaanoositti raawwatame muul'isu Paawloo Boorsasitti ebbifameera.
Ministirichi ebbicharratti haasaa taasisaniin biyyi isaanii gochoota seenaa irratti hirmaattef gaafatama qabdi jedhaniiru.
Iddoowwan ajjeechaan itti raawwatame kan daawwatan ta'uus ibsaniiru.
Giiftiin Xaaliyaan da'uu ilaalchisuudhan, Itiyoophiyaatti bulchaan bakka bu'aa mootummaa Xaaliyaan Fiild Maarshaal Adoolf Graaziyaaniin gammachuudhan masaraa Siddist Kiiloo keessatti argamutti affeerraa irbaataa qopheesset ture.
Yeruma sanattis Abrahaam Daboocii fi Moogas Asgadoom boombii darbataniin Graaziyaanii dabalatee hoggansi Xaaliyaan hedduun madaa'aniiru.
Graaziyaaniinis aarichaan jiraattota magaalaa Finfinnee fi abbootii amantaa Dabra Libaanoos kuma 30 caalan ajjechiseera.
Itiyoophiyaan marii Hidha Haaromsaarratti Ameerikaatti gaggeeffamurratti hin hirmaattu.
Ministeerri Bishaan, Jallisii fi Inarjii akka beeksisetti Itiyoophiyaan marii Hidha Haaromsaarratti Ameerikaatti gaggeeffamuuf yaadamerratti hin hirmaattu.
Mariin Hidha Haaromsaa Itiyoophiyaa, Sudaanii fi Gibts hirmaachise, taajjabdummaa Ameerikaa fi Baankii Addunyaatin Waashiingitanitti gaggeeffamaa turuun ni yaadatama.
Ammas baatii Faranjootaa Feebruwaarii 27 â€“ 28,2020tti waltajjii itti aanu Waashiintitanitti gaggeessuuf beellamameet ture.
Ministeerichi akka beeksisetti mari'attoonni garee Itiyoophiyaa qooda fudhattoota biyya keessaa waliin marii taasifamu waan hin xumuriniif, yeroo kaa'ametti maricharratti hirmaachuu hin dandeessu.
Murtee kanas Itiyoophiyaan Biiroo Maallaqaa/Treezharii/ Ameerikaatti beeksisteetti.
Pireezedaantiin Koomiishinii Gamtaa Awurooppaa Ursuulaa Voon Dar Leeyn har'a Finfinnee ni galu.
Ursuulaa Voon Dar Leeyn gara Finfinnee kan dhufan walga'ii waloo Gamtaa Afrikaa fi Gamtaa Awurooppaarratti hirmaachufi jedhameera.
Pireezedaanti Ursuulaa Voon Dar Leeyn jila aanga'oota olaanoo dhimma alaa fi hoggantoota nageenyaa gamtichaa 20 waliin walga'ii kanarratti hirmaachuuf kan dhufan ta'uu ibsameera.
Walga'iin waloo kun guyyaa booru Finfinneetti ni eegalama jedhameera.
Walga'ichi dhimmoota misoomaa, hojii dhabdummaa, misooma magariisummaa fi cee'umsa diijiitaalaa, nageenya, bulchiinsaa fi baqattootarratti xiyyeeffachuun kan gaggeeffamu akka ta'e himameera.
Ursuulaa Voon Dar Leeyn Awurooppaa fi Afrikaan michuu uummamaa, hariiroo seena qabeessaa fi rakkoolee sadarkaa idil addunyaatti qunnaman walqixa kanneen dura dhaabbataniidha jedhan.
Pireezedaantiin koomiishinii gamtichaa kun baatii Sadaasaa darbe guyyoota lamaaf Itiyoophiyaatti daawwannaa hojii taasisuun isaanii kan yaadatamudha.
Daawwannaa isaaniin preezdaantii FDRI Saahilawarq Zawdee, muummee ministiraa FDRI Dooktar Abiy Ahimad, dura taa'aa Koomiishinii Gamtaa Afrikaa Muusaa Faakii waliin dhimmoota waloo fi idil addunyaarratti marii taasisaniit turan.
Itiyoophiyaa ijaarun hojii adda duree ta'uu qaba jedhan muummee ministiraa Dooktar Abiy Ahimad.
Muummee ministiraa FDRI Dooktar Abiy Ahimad biyyi jabduun osoo hin uumamin ummanni jabaan hin jiraatu waan ta'eef, Itiyoophiyaa ijaarun hojii adda dureedha jedhaniiru.
Dooktar Abiy istaadiyamii magaalaa Duraameetti jiraattota walitti qabamaniif dhaamsa dabarsaniiru.
Muummee ministiraa haasaa isaanitiin, dhuunfaaf hawaasti, hawaasaf biyyi ni barbaachisti jedhan.
Kanaaf ammoo namni hunduu eenyummaasaa qabatee ijaarsa biyyaatif cichooman hojjechuu qaba jedhaniiru.
Itiyoophiyaa abbootii fi haadholiin aarsadhaan nu dhaalchisan guddisuun imaanaa dhaloota har'aati jedhan.
Qormaanni akkamiituu nu mudatus daandin keenya ida'amuu galmi keenyas badhaadhina jedhan.
Milkaa'ina biyyaa dhugoomsuuf tumsaan yaa hojjennuunis dhaamaniiru.
Dooktar Abiy Istaadiyamii Duraameetti ummata waliin mari'ataniiru.
Alaazaar Taaddalaatu gabaase.
Ministirri Ministeera Dhimma Alaa FDRI obbo Gadduu Aandaargaachaw daawwii hojiitif eda gara Xaaliyaan imalaniiru.
Turmaata isaanii Xaaliyaanin gita isaanii waliin hariiroo biyyoota isaanii cimsuurratti xiyyeeffachuun ni mari'atu.
Dabalataan hoggantoota Dhaabbata Qonnaa fi Nyaata Addunyaa, Sagantaa Nyaata Addunyaa fi hoggansa Fandii Misooma Qonnaa Addunyaa waliin ni mari'atuun eegamu.
Dhaabbileen kanneen hojiileen misoomaa Itiyoophiyaatti hojjetan jijjiirrama galmaa'aa jiruun walsimataa akka ta'u ni mari'atu.
Ministeerri Qonnaa maallaqa liqaa Baankii Addunyaarra argameen Piroojaktii abbaa warraa miiliyoona 1.2 fayyaduu danda'u gara hojiitti galchee socho'aa jiraachu ibse.
Piroojaktichi abbootii warraa qonnarratti bobba'an, dubartoota fi dargaggoota hojii dhaabaa akkasumaas damee misooma qabeenya beelladaa fi qurxummiirraatti bobba'an fayyadamoo kan taasisudha jedhame.
Baankii Addunyaan kan deeggaramu Piroojaktiin damee misoomaa qabeenyaa beelladaa fi qurxummiitti qindeessaan biyyaalessaa Dooktar Toomaas Charinnat liiqaa baankicharra argame Doolaara miiliyoona dhibba 1 fi miiliyoona 70 fi mootummaan kan ramadame Birrii miiliyoona dhibba 1 fi miiliyoona 90 lammiilee misooma qabeenya beelladaa fi qurxummiin miidhaan fayyaduuf kan gargarudha jedhame.
Piroojaktichi naannolee 6tti aanoota 58 gandoota kuma 1 fi 755 kan hirmaachisedha.
Naannoo Oromiyaatti Qindeessaan Piroojakticha kan ta'an Dooktar Darajjee Guddattaa akka naannoo Oromiyaatti yeroo ammaa kana Piroojaktichi aanoota 23tti gara hojiitti galeera jedhan.
Hoggansi  tajaajila ummanni  argachuu qabu kara iftoominaa fi  hubannoo guutuun akka kennuuf xiyyeefannan hojjatamaa jira jedhe waajirri paartii Badhaadhinaa Oromiyaa.
Itti gaafatamaan waajjiraa paartii Badhaadhinaa Oromiyaa  obboo Fiqaadu Tasammaa midiyaaleef ibsa kennaniin, hoggansi hubannoo gahaa argatee jijjirama  sadarkaa naannootis tahee biyyatti mul'achuu eegalee milkeessuu fi itti fufisiisuuf akka of qophesuuf hoggansa sadarkaa giddugaleessaa Paartii Badhaadhina  Oromiyaa kuma 10 tahaniif Leenjiin magaloota  Baatuu, Adaama, Sandaafaa fi  Jimmatti  kennamaaf jira jedhan.
Leenijichaan  tarsimoowwaani fi  faalasaama siyaasaa  paartii Badhaadhinaa keessatti akeekaman gama  siyaasaan, diinagdee fi hawaasummaatin qixaan ummatni  irra akka fayyadamuuf  hojirra oolchuuf, leenjiichi hubannoo walfakkaata uumuuf gahee olaana qaba jedhan obboo Fiqaaduun.
Gama birootin walitti makamuu paartilee  ADWUI  sadanii fi  deegartoota turan shananiin,  ergaa paartii Badhaadhinaa hundaa'ee as  leenjiin akkas isa dura tahuusaattin bal'inaan irratti mar'achuun hubannoo walfakkaata uumuufis jedhan.
Leenjiin hoggansaa giddugaleessaa hoggansa aanaalee, godinaalee fi magalootaa hirmaachise kun guyyoota 15 kan turu yoo tahuu, itti aansuun sadarkaa gandaattis hoggansa jiruun leenjichi ni kennamaa jedhan itti gaafatamaa waajjira Paartii Badhaadhinaa Oromiyaa obboo Fiqaaduu Tasammaan.
Tibbana kanas godinaalee Oromiyaa garagaraa keessatti deegarsaa mallaqaa fi hiriraan  tumsaa hawaasni paartii Badhaadhinaaf taasisaa ture paartiin Badhaadhinaa Oromiyaa ni galateefatas jedhan obboo Fiqaaduun.
Raggaasaa Firoomsaatu gabaase.
Muummee ministiraa Dooktar Abiy Ahimadii fi Pireezedaantiin Chaayinaa Shii Jiinpiing bilbilaan mari'atan.
Tattaaffii tamsa'ina koroonaavaayirasii ittisuudhaf Chaayinaan taasistu dabalatee, dhimmoota garaagaraa irratti bilbilaan mari'ataniiru.
Barattoota Itiyoophiyaa Chaayinaa jiraniif kunuunsi addaa barbaachisu godhamaafii akka jiru Pireezedaanti Jiinpiing himaniiru.
Muummee ministiraas kunuunsichaan gammaduun, preezdaanticha galateeffataniiru.
Hojii gama kanaan mootummaan Chaayinaa hojjettutti nan boonas jedhaniiru muummee ministiraa Dooktar Abiy Ahimad karaa fuula Feesbuukii isaanitiin.
Deeggarsa hamma yoonaatti Itiyoophiyaanotaaf godhameefis galateeffataniiru.
Ummanni naannoo Amaaraa fi Tigraay hariiroo seenaa waliin qaban akka cimsan gaafatame.
Ummanni Amaaraa fi Tigraay hariiroo hawaasumaa, diinagdee fi siyaasaa cimaa akka waliin qaban ibsameera.
Haata'uti yeroo ammaa gochaa hariiroo ummata naannoo lamaan gidduu jiru miidhu ofi keessaa baasuu akka qaba himameera.
Waltajjiin marii hariiroo ummata nannoo lamaani cimsu magaalaa Finfinneetti gaggeeffamaa jira.
Waltajji marii kun  Ministeera Nageenyaa kan qophaa'e yoo ta'u, marsaa 2ffaaf gaggeeffama jira jedhame.
Waltajjichi tokkummaa fi hariiroo ummata lamaan gidduu jiru cimsuuf kan gargaaru ta'u ibsameera.
Leenjiin sadarkaa hoggansa federaalaa Paartii Badhaadhinaa kennamaa jira.
Leenjichi magaalaa Finfinneetti kennamuu eegaleera.
Leenjicha haasadhaan kan jalqabsiisan miseensa hoji raawachiistuu Paartii Badhaadhinaa, ministira Ministeera Geejibaa aadde Daagmaawiit Moogasi.
Leenjichi jijjiirrama sadarkaa biyyaatti galmaa'an, tarkaanfiiwwan fudhataman, bu'aalee argaman, gufuuwwan mudatanii fi kallattii gara fuula duraarratti kan xiyyeeffatudha jedhan aadde Daagmaawiit.
Waltajjichi sagantaalee fi adeemsa paartichaarratti hubannaa waloo uumuuf gargaara jedhan.
Leenjidhaan buuda humna guutudhaan gaaffilee ummataa deebisuutti galamaanis ibsaniiru.
Leenjichi hoggansa 329 kan hirmacahisedha.Leenjii guutuu biyyaatti guyyootii 10f gaggeeffamuun hoggansi kumni 40 ni hirmaata.
Jilli Koomiishinii Gamtaa Awurooppaa Kamisa dhufu Gamtaa Afrikaatti daawwannaa ni taasisa jedhame.
Daawwannaa isaanitiin hoggantoota Gamtaa Afrikaa waliin marii kan taasisan ta'uun ibsameera.
Torbee itti aanu ammoo tarsiimoon hariiroo Gamtaa Awurooppaa fi Gamtaa Afrikaa haaraan qophaa'e ni ifooma jedhame.
Tarsiimoon haaraan kun hariiroo diinagdee fi walitti hidhamiinsa Gamtaa Awurooppaa fi Afrikaa cimsuuf kaayyeffamee kan qophaa'edha jedhameera.
Leenjiin hoggansa sadarkaa naannoo Paartii Badhaadhinaa gaggeeffamuu eegaleera.
Leenjichis naannoo Oromiyaatti magaalaa Jimmataa dabalatee, magaalaa Sandaafaa, Adaamaa fi Baatutti gaggeeffamuu eegaleera.
Leenjii magaalaa Jimmaatti gaggeeffamaa jirurratti hoggansi magaalaa Jimmaa, godina Jimmaa, Qeellam Wallaggaa, Lixa Wallaggaa, Iluu Abbaa Booraa fi Buunoo Beddelleerraa walitti babba'an 2,300 ol hirmaachaa jiru.
Leenjichi naannoo Kibbaatti wiirtulee 14tti kennamaa jiraachuu Waajjirri Paartii Badhaadhinaa ibseera.
Boongaa, Tarcaa, Jiinkaa, Saawlaa, Arbaa Minc, Walaayittaa Sooddoo, Hoossaa'inaa, Waraabee, Walqixxee, Duraamee, Halaabaa fi magaalaa Hawaasaatti gaggeeffamaa jira.
Naannoo Amaaraattis leenjin hoggansa kuma 10 hirmaachise, guyyootii 10 oliif kan laatamu ta'a jedhameera.
Leenjichis magaalaa Baahir Daar, Goondar, Dasee, Kombolchaa, Dabra Birihaanii fi Dabra Taabooritti kennamaa jira.
Naannoo Afaarittis leenjiin hoggansa sadarkaa olaanaa fi jiddugalaa eegaleera.
Naannoo Beenishaanguul Guumz, magaalaa Asoosaattis leenjiin hoggansa olaanaa fi jiddugaleessaa 600 ol hirmaachise taa'amaa jira.
Dabalataan magaalaa Finfinneettis hoggansi sadarkaa jiddugaleessaa fi jalqabaa Paartii Badhaadhinaa leenjicha fudhachuu eegalaniiru.
Leenjin har'a eegalame itti fufiinsan guyyoottan itti aananiif kan laatamu yammuu ta'u, jijjiirrama eegalame, ilaalcha ida'amuu fi yaadolii bu'uuraa Paartii Badhaadhinaarratti ni mari'atama.
Lixaa fi Kibba Oromiyaatti nageenyi bu'aa dhufuu Koomiishiniin Poolisii Oromiyaa beeksise.
Rakkoon nageenyaa Lixaa fi Kibba Oromiyaatti mudatee ture furamaa jiraachuu koomiishinichi beeksiseera.
Nageenyi uumamuu kan eegales tarkaanfii caasaan nageenyaa fudhateeni jedheera Koomiishiniin Poolisii Oromiyaa.
Walitti bu'iinsi mudatee ture yeroo ammaa furamaa dhufuus ibseera.Koomiishinar Janaraalli Koomiishinii Poolisii Oromiyaa Araarsaa Mardaasaan jijjiirrama muul'ate gufachiisuuf waggaa tokkoon darbetti humnoonni hidhatan rakkoo uumaa turaniiru jedhan.
Humnootiin hidhatanii socho'an abbootii qabeenyaa, hoggansa mootummaa fi caasaa nageenyaa amma ajjeesuutti ga'uudhan, magaalaa fi baadiyyaattis gochoota badii raawwachuudhan, hawaasaf sodaa ta'aniit turan jedhan.
Mootummaan rakkinichi mariidhan akka furamu hojjetaa turus hin milkoofne jedhan koomiishinar janaraalichi.
Sababuma kanarraa kan ka'e tarkaanfii olaantummaa seeraa kabachiisuu fudhachuu eegale jedhan.
Lixa Wallaggaa fi Qeellam Wallaggaa, Kibba Oromiyaa Gujii fi Gujii Lixaatti humnootiin hidhatan rakkoo nagaa uumaa turaniiru jedhu koomiishinar janaraalichi.
Akka gabaasa TOItti amma tarkaanfin fudhatamuu eegaluu isaatin nageenyi uumamaa jira.
Muummeen ministiraa FDRI Dooktar Abiy Ahimad mootummaan Sudaan Kibbaa morkattoota waliin mootummaa waloo hundessuu isaaniif gammachuu itti dhaga'ame ibsaniiru.
Pireezedaanti Saalvaa Kiir fi morkataan isaanii Dooktar Riik Maachaar mootummaa waloo biyyaalessaa hundeessaniiru.
Haaluma kanaan Saalvaa Kiir preezdaantii mootummaa yeroo ce'umsaa yoo ta'an, Dooktar Riik Maachaar ammoo itti aanaa preezdaantii ta'aniiru.
Muummeen ministiraa FDRI Dooktar Abiy Ahimad hundeeffamuu mootummaa ce'umsaa biyyattiif gammachuu itti dhaga'ame ibsaniiru.
Waliigalteen kun biyyaattiif bu'uura guddaa ta'uu ergaa isaaniin ibsaniiru.
Bu'aan argame Mootummoota Misoomaa Baha Afrikaatif (IGAD) gammachuu olaanaadha jedhan Dooktar Abiy.
Mootummaan Itiyoophiyaa ummata Sudaanii fi mootummaa ce'umsaaf akkuma kanaan duraa deeggarsa barbaachisu hunda kan taasisu ta'uu ibsaniiru.
Mootummaan sababoota garaagaraan namoota 60 dhimmi isaanii seeran ilaallamaa turerraa himannaa adda kuteera.
Itti gaafatamaan Prees Sakreetaariyaatii Waajjira Muummee Ministiraa FDRI obbo Nigusuu Xilaahuun, mootummaan himata lammiilee 60 adda kutuuf murteessera jedhan.
Haaluma walfakkaatun dirree siyaasaa baba'ldhisuu fi mootummaas ta'e yakkamtoonni dhimmicharratti barumsa waan argataniif dhiifamni taasifameera jedhan.
Kanarra darbees mootummaan gaffii lammiilee dhaggeeffachuun haala hawaasummaa ilaaluun murticha dabarseera.Himatichi adda cituu, halaa fi rawwii isaarrattis Abbaan Alangee Waliigalaa Federaalaa ibsa ni laata jedhameera.
Abbaan alangaa waliigala Oromiyaa raawwii hojii baatiiwwan 6 Adaamaatti gamaaggamaa jira.
Manni hojichaa raawwii hojii godinaalee fi aanaalee naannichaa magaalaa Adaamaatti gamaaggama jira.
Abbaan Alangaa Waliigalaa Oromiyaa obbo Daani'eel Asaffaa haasawaa baniinsaa taasisaaniin,seektarichi gama seeraan mootummaa fi hariiroo hawaasaa cimsuun keessatti shoora olaanaa qaba jedhan.
Ijaarsa biyyaa keessatti seektarri haqaa seektara kamiiiyyuu caalaa qooda olaanaa qaba jedhan obbo Daani'eel.
Hanqina kaleessaa irraa barachuun, hojmaataa gaarii ture akka muuxxaannootti fudhachuun imaammataa fi kaayyoo fooyya'aa ta'e qopheessuu bu'aa caaluuf qindoominaan ni hojjetama jedhaniiru.
Jarmiyaalee haqaa isa duraa caalaa tajaajilaa si'ataa, haqa qabessaa fi qulqulluu ta'e laachuu danda'an ijaaruuf xiyyeeffannoon kan hojjetamu ta'uu ibsameera.
Haala ulaagaalee mirga namoomaa idila addunyaa leenjii imaammata barnootaa keessa galchuun danda'amurratti mariin gaggeeffamaa jiraachuu Koreen Fannoo Diimaa Idila Addunyaa beeksise.
Marii kanarratti bakka buutoonni Yuunvarsiitii Poolisii Itiyoophiyaa, Komishinii Poolisii Federaalaa fi itti gaafatamtoonni dhaabbiilee leenjii Poolisii naannoolee hirmaachaa jiru jedhame.
Leenjii sirna imaammaata barnootaa caalmaatti fooyyeessuu fi ulaagaalee mirga namoomaa idila addunyaa miseensoota Poolisiif beeksisuuf akka ta'e korichi beeksiseera.
wixinee Sanada waliigaltee qophaa'erratti mariin gaggeeffamuus ibsameera.
Sanadni waliigaltee kun hariiroo Giddugala Leenjii Imaammataa fi Koree Fannoo Diimaa Idila Addunyaa gidduu jiru ni cimsa jedhamee kan eeggamu ta'uu ragaan Waldaa Fannoo Diimaa Itiyoophiyaarraa argame ni mul'sa.
Wallagga Lixaa magaalaa Gimbiitti hiriirri deeggarsaa muummee ministiraa Dooktar Abiy Ahimad gaggeeffame.
Jiraattonni magaalaa Gimbii hiriirichaan deeggarsa muummee ministiraa Dooktar Abiy Ahimadiif qaban agarsiisaniiru.
Milkaa'ina misooma, nageenya, demokraasii fi guddina biyyaatif ni tumsina; kanatti gufuu kan ta'u mara ni balaaleffanna jechuu isaanii Biiroon Dhimmoota Koominikeeshinii Mootummaa Naannoo Oromiyaa beeksiseera.
Lammiileen Itiyoophiyaa 104 Taanzaaniyaadhaa gara biyyaa deebi'an.
Namoonni deebi'an kanneen faddaaltotaa fi daddabarsitootaan dabarfamaa kan turanidha.
Itiyoophiyaanonni 104 guyyaa har'aa Taanzaaniyaadhaa gara biyyaa deebi'aniiru.
Warreen deebi'an bulchiinsa Iraangaa jedhamutti mana sirreessaa keessa turuu isaanii Taanzaaniyaatti Imbaasiin Itiyoophiyaa beeksiseera.
Ambaasaaddar Reedwaan ambaasaaddaroota biyyoota garaagaraa waliin mari'atan.
Ministir deettaan Ministeera Dhimma Alaa FDRI Ambaasaaddar Reedwaan Huseen ambaasaaddaroota biyyoota addaddaa teessoo isaanii magaalaa Finfinnee godhatan waliin mari'atan.
Ambaasaaddar Reedwaan ambaasaaddaroota Deenmaark, Kaazaakiistaanii fi Indooneezhiiyaa waliin waajjira isaaniitti mari'ataniiru.
Itiyoophiyaan biyyoota kanneen waliin hariiroo waloo siyyaasaa, qonnaa, Ispoortii, daldalaa, barnoota, aadaa, invastimantii, saayinsii fi teeknooloojii daraan cimsuun haala danda'amurratti mari'ataniiru.
Ambaasaaddaroonni kunneen gama isaaniin,jijjiirrama diinagdee fi siyyaasaa Itiyoophiyaan gaggeessaa jirtu dinqisiifataniiru.
Waliigaltee hariiroo biyyoota kanneen waliin kana dura  walii mallattaa'e gara hojiitti hiikuu fi walii galtee haaraa hariiroo waloo cimsuu danda'an walii mallatteessuuf waan isaanirraa eeggamu hunda xiyyeeffannoon kan raawwatan ta'uu ibsaniiru.
Dhimmoota waloo fi idila addunyaa kamiiyyuurratti waliin hojjechuuf  balballi isaanii banaa ta'uu ibsuu isaanii ragaan Waajjira Dubbii Himaa Ministeera Dhimma Alaa FDRI irraa argame ni mul'isa.
Paartileen siyaasaa ulaagaalee guuttachuu qaban amma Bitootessa 3,2012tti akka xumuratan Boordiin Filannoo Biyyoolessaa Itiyoophiyaa yaadachiise.
Akkaataa labsii paartilee siyaasaa fi filannoo, lakkoofsa 1162/2011 paartileen siyaasaa biyyoolessaa fi naannoo ulaagaa fi dirqama irraa eegamu akka guuttatan boordichi gaafateera.
Ulaagaa fi dirqama irraa eegamu ilaalchisee boordichi akkaataa qajeelfama lakkoofsa 3/2012 paartileedhaf erguu beeksiseera.
Haaluma kanaan paartileenis dirqamaa fi ulaagaa irraa eegamu amma Bitootessa 3,2012tti guuttatanii akka dhiyeessan gaafateera.
Amma ammaatti paartileen sanadoota irraa eegamu galchan xiqqoo ta'uu boordichi beeksiseera.
Haqa qabeessummaa fi demokraasummaa filannoo bara 2012 gaggeeffamuuf qaamni hundi itti gafatamasaa ba'uu qaba jedhan miseensonni Caffee Oromiyaa.
Miseensonni Caffichaa turtii Faanaa Broodkaastiing Koorporeet waliin taasisaniin milkii filannoo biyyoolessaa yeroo 6ffaaf gaggeeffamuuf hunduu tumsuu qaba jedhaniiru.
Ga'umsaa fi naamusaan dorgomuudhan, filannichi naga qabeessa, demokraatawaa fi amanamaa gochuuf ummata, dhaabbilee siiviilii fi paartileen siyaasaa tumsuu qabu jedhaniiru.
Rakkoolee nageenyaa iddoowwan tokko tokkotti muul'atan filannoo baranaatti gufuu akka hin taane, qooda fudhattoonni marti waltumsuu qabu jedhaniiru.
Miseensa caffichaa kan ta'an obbo Shaafii Huseen filattoota dabalatee adeemsi filannoo bara kanaa of eeggannoo oolaanaa fi itti gafatamummaan gaggeeffamuu qaba jedhu.
Miidiyaalee, gamtaawwan siivilii fi paartileen siyaasaa bilisummaadhan socho'uu qabu jedhaniiru.
Obbo Waaqoo Sintaayyoon gama isaanitiin, paartileen siyaasaa yaada biyya ceesisu irratti akka xiyyeeffatan dhaamaniiru.
Afawarq Alamuutuu gabaase.
Hiriirri deeggarsaa muummee ministiraa Dooktar Abiy Ahimad magaalota addaddaatti gaggeeffame.
Hiriirri deeggarsichaa naannoo Oromiyaa magaalaa Mojoo fi godina Baalee Lixaa magaalaa Roobeetti gaggeeffameera.
Bifuma walfakkaatun naannoo Beenishaanguul Guumz magaalaa Asoosaatti hiriirri deeggarsaa walfakkaataan gaggeeffameera.
Pireezedaanti Doonaald Tiraamp daawwannaa hojiif Hindi galan.
Preezdaantin Yuunaaytid Steet Doonaald Tiraamp Hinditti kan taasisaa daawwaanaa hojii isaanii bulchiinsa Gujaaraatii eegalaniiru.
Preezdaantichi gara bulchiinsichaa si'a galan muumee ministiraa Hind Naareendiiraa Moodii simannaa kan taasisaniif yoo ta'u, ummanni hedduun ba'anii simataniiru.
Niijar miseensota garee shororkeessaa 120 ajjeesuu beeksifte.
Naannoo Kibba Dhihaa Niijaritti kan bobba'ee humni waraanaa Niijarii fi ajajni raayyaa ittisaa Faransaay tarkaanfii fudhateen miseensonni garee shororkeessaa 120 ajjeefamuu ministeerri rayyaan ittisa biyyichaa beeksiseera.
Wayita lolli turetti garichi itti fayyadamaa kan ture meeshaalee waraanaa fi konkolaattonni harkaa fuudhatamaniiru.
Loltoota Niijaris ta'ee Faransaay keessaa qaamni miidhame kan hin jirre ta'uun himameera.
Taarkaanfichi iddoo daangaa Maalii fi Burkiinaa Faasootti kan argamuu naannoo Tilaabariitti kan fudhatame ta'uun ibsameera.
Ministirri Ministeera Raayyaa Ittisa Biyyaa Niijar Isoofoo Kaatambee, garicha mo'achuuf qaamolee isaan deeggaran dinqisiifataniiru.
Asiin dura baatii Amajjii keessa miseensoonni garee jihaadisootaa haleellaa qaqqabsiisaniin loltoonni Niijar 174 ajjeefamuun ni yaadatama.
Haaluma kanaan naannichatti labsiin yeroo ariifachiisaa ergaa labsamee wagga lama lakkoofsiseera jedhameera.
Bara Faranjootaa 2015 irraa eegalee miseensonni gaaree jihaadistootaa haleellaa daangaa darbuun qaqqabsiisaniin naannoo Tiraabaarii fi Taahuuwitti lammiileen kumni 78 qe'ee isaaniirraa buqqa'aniiru.
Faransaay gama ishiitin biyyoota Dhiha Afrikaa miseensoota garee shororkeessitootatiin miidhaman gargaaruuf looltoota ajaja cimoo kuma 4 fi 500 erguu ishiirra darbee, loltoota haraa 600 erguun ishii ibsameera.
Jilli aadde Daagimaawitiin durfamu nageenya daandiirratti kan xiyyeeffate walga'ii ministirootaa idil addunyaa  3ffaa irratti hirmaate.
Jilli Itiyoophiyaa Ministira Geejjibaa aadde Daagimaawit Mogasiin durfamu nageenya daandii irratti xiyyeeffachuun kan qophaa'e walga'ii ministirootaa idil addunyaa 3ffaa irratti hirmaate.
Nageenya daandii irratti kan xiyyeeffate walga'iin ministiroota idil addunyaa 3ffaa Swiidin Stookholmitti guyyaa sadiif gaggeeffameera.
Mata duree  Bara Faranjoota 2030tti galteewwan idil addunyaa ni milkeessina" jedhuun kan gaggeeffame walga'i kanarratti biyyoota 140 irraa walitti kan baba'an hirmaattoonni 1700, ministiroota 80 ol akkasumaas damee dhuunfaa hedduu fi hoggantoonni dhaabbilee miti mootummaa fi mootummaa argamaniiru.
Jilli Itiyoophiyaas turtii isaan waltajjii marii heddurratti hirmaachuu isaa Ministirri Geejjibaa aadde Daagimaawit Mogas beeksisaniiru.
Walga'ichaan cinaatti Ministira Ministeera Bu'uuraalee Misoomaa Swiidiin Toomaas Inaroozin dabalatee hoggantoota hojii fi ministiroota biyyoota gara garaa waliin hariiroo biyyoota lamaanii irratti mari'achuu ibsaniiru.
Galmeen lammiilee Itiyoophiyaa eeyyama malee Emmireetota Arabaa Gamtooman jiraatanii Imbaasii Itiyoophiyaa Abudaabiitti eegale.
Muummee ministiraa Dooktar Abiy Ahimad Itiyoophiyaanotaa fi dhalattoota Itiyoophiyaa biyyoota baha jiddugaleessaa jiraatan waliin mari'achuuf Emmireetota Arabaa Gamtooman daawwachuun isaanii ni yaadatama.
Mirga lammiilee biyyootii kanneen jiraatan kabachiisuuf gaaffiin dhiyaate fudhatama argachuun ni yaadatama.
Itiyoophiyaanonni eeyyama jireenyaa hin qabaatin dhimmichi akka sirratuuf gaafataniit turan.
Waliigalticha hojiirra oolchuufis har'a galmeen Abudaabiitti Imbaasii FDRI fi Qoonsilaa Generaala Duubaayitti eegalameera.
Amma ammaattis dhibbaan kan lakkaa'aman galmaa'aniiru.
Galmichi amma Bitootessa 13,2012 yookin amma baatii Faranjootaa Maarch 22,2020 kan turu ta'a.
Magaalaa Baatuutti hiriirri deeggarsaa muummee ministiraa Dooktar Abiy Ahimad gaggeeffame.
Hirmaattonni hiriirichaa jijjiirrama hoggansa muummee ministiraa Dooktar Abiy Ahimadii fi jaallan isaanitiin galmaa'e ni deeggarra jedhaniiru.
Magaalaa Adaamaatti hiriirri deeggarsaa muummee ministiraa Dooktar Abiy Ahimad gaggeeffame.
Hiriirichaan hirmaattonni jijjiirrama hoggansa muummee ministiraa Dooktar Abiy Ahimadii fi jaallan isaanitiin galmaa'aa jiru ni deeggarra jedhaniiru.
Magaalaa Ambootti hiriirri deeggarsaa muummee ministiraa Dooktar Abiy Ahimad gaggeeffame.
Hiriirri deeggarsichaa Istaadiyamii Ambootti gaggeeffameera.
Hirmaattonni hiriirichaa jijjiirrama hoggansa muummee ministiraa Dooktar Abiy Ahimadii fi jaallan isaanitiin galmaa'e ni deeggarra jedhaniiru.
Hogganaan mormitoota Sudaan Kibbaa Dooktar Riik Maachaar itti aanaa preezdaantii biyyattii ta'uudhan muudaman.
Muudamni isaanii mormitoonnii fi mootummaan biyya bulchu mootummaa biyyoolessaa tokko uumuuf waliigalteerra ega ga'ameen booda.
Sudaan Kibbaa Sudaanirraa bara Faranjootaa 2011 bilisa baatee, waggaa lamaan booda ture walwaraansatti kan galte.
Walitti bu'iinsichaan duguuggaa sanyii Ruwaandaa bara 1994tti aansee, namoonni 400,000 ta'an lubbuu isaanii dhabaniiru.
Walitti bu'iinsichi kan mudate yerichatti preezdaan Saalvaa Kiir itti aanaa isaanii Dooktar Riik Maachaar taayitaarraa buusuu isaanitiini.
Ummata waliin ta'uudhan humnoota farreen nageenyaa adamsee seeratti dhiyeessuu fi ol'aantummaa seeraa mirkaneessuuf hojjechaan jira jedhe Koomiishiniin Poolisii Oromiyaa ibsa baasen.
Koomiishiniin Poolisii Bulchiinsa Mootummaa Naannoo Oromiyaa ibsa baasen, humni nageenyaa aggaammii humnoota badii maseensuudhaan nageenyaa fi tasgabbii waaraa mirkaneessuuf boqonnaa malee hojjechuuf murteesseera jedheera.Akka naannoo fi biyyaatti jijjiirama rog-daneessa keessummeessuu erga eegallee waggoottan lama lakkoofsifneerra kan jedhe koomiishinichi, yeroo kana keessatti riifoormiiwwan akka naannoo fi biyyaatti hojiirra oolan keessaa riifoormiin seektera nageenyaa isa ijoo dha jechuun ibseera.Lammiileen bilisaan akka yaadan, ejjennoo fi ilaalcha qaban karaa nagaa akka tarkaanfachiisanii fi mirga dhuunfaa fi garee isaanii karaa demokraatawa ta'een akka mirkaneeffataniif hojiin akka mootummaatti hojjetame seektara nageenyaa keessatti jijjiirama ol'aanaa fideera jedheera.Bu'aa riifoormii seektara nageenyaa keesssatti taasifameen caasaan nageenyaa kanaan dura ummata biratti akka diinaatti ilaalamaa ture, yeroo ammaa miiltoo gaarii jiruu fi jireenya ummataa guyyaa gara guyyaa ta'ee jira.Nageennya ummataa fi biyyaa mirkaneessuun cinaatti, balaawwan uumamaa fi nam-tolchee to'achuuf sochii taasifamu keessatti ummata bira dhaabbachuudhaan jaalala horachuurras ga'eeran ibseera.Haa ta'u malee, boqonnaa jijjiiramaa kana keessatti humni nageenyaa sochii mootummaan dirree demokraasii bal'isuu fi biliisummaa lammiilee mirkaneessuuf taasisaa jiru tumsuuf aarsaa hedduu kaffalaa tureera, hanga har'aattis kaffalaa jira jedheera koomiishinichi.Humni maqaa ABO Shanee, waraana bilisummaa Oromoo (WBO) fi abbaa torbeetiin of waamu faallaa jijjiiramaa dhaabbachuudhan naannoo Oromiyaa bakkeewwan adda addaatti hoggansa mootummaa, lammiilee nagaa fi hawaasa bal'aa irratti gocha ajjeechaa, miidhaa qaamaa, suukanneessuu, saamicha qabeenyaa fi burjaajessuu raawwachaa turaniiru jedheera Koomiishiniin Poolisii Oromiyaa.Keessattuu, ajjeechaa fi gocha hammeenyaa lammiileerratti geggeessaa tureen miidhaa qaamoleen kunneen hanga har'aatti geessisan ol'aanaa ta'us, kaayyoo dirree demokraasii bal'isuu akka mootummaatti qabame tumsuuf obsa qaamoleen nageenyaa agarsiisan guddaa, aarsaan kaffalanis ol'aanaadha jedhe.Haleellaan bulchiinsa magaalaa Buraayyuutti namoota afur irratti raawwatames, humna ABO Shaneetiin hogganamuu fi maqaa Waraana Biliisummaa fi Abbaa Torbeetiin of waamu ta'uunsaa mirkanaa'eera jedheera.Miidhaa qaqqabe kanaan, Koomiishinar Solomoon Taaddasaa- itti gaafatamaan Waajjira Nageenyaa Bulchiinsa Magaalaa Buraayyuu battalumatti kan du'an yammuu ta'u, Koomaandar Tasfaayee Dinquu- Ajajaa Poolisii Godina Addaa Oromiyaa Naannawa Finfinnee, Artiist Dajanee Kaasaayee fi ogeessi Waajjira Carraa Hojii Uumuu Bulchiinsa Magaalaa Buraayyuu Obbo Dameen madaa'anii yaalamuurratti argamu jedheera koomiishinichi.Poolisiin naannichaa dirree demokraasii bal'isuuf hanga har'aatti obsi agarsiise guddaadha jedhee, haa ta'u malee, obsa hanga har'aatti agarsiisen miidhaan qaqqabaa jiru daran hammaataa waan deemee fi ummata bal'aas waan nuffisiisef dhimmi ol'aantummaa seeraa mirkaneessuu dhimma yeroon gaafatu ta'eera jedheera.Kanaafuu, poolisiin naannichaa ummata bal'aa waliin ta'uudhaan humnoota farreen nageenyaa adamsee seeratti dhiyeessuu fi ol'aantummaa seeraa mirkaneessuuf murteessera jedheera koomiishinichi.Finfinnee, Gurraandhala 16, 2012 (FBC) â€“ Niijar miseensota garee shororkeessaa 120 ajjeesuu beeksifte.Naannoo Kibba Dhihaa Niijaritti kan bobba'ee humni waraanaa Niijarii fi ajajni raayyaa ittisaa Faransaay tarkaanfii fudhateen miseensonni garee shororkeessaa 120 ajjeefamuu ministeerri rayyaan ittisa biyyichaa beeksiseera.Wayita lolli turetti garichi itti fayyadamaa kan ture meeshaalee waraanaa fi konkolaattonni harkaa fuudhatamaniiru.Loltoota Niijaris ta'ee Faransaay keessaa qaamni miidhame kan hin jirre ta'uun himameera.Taarkaanfichi iddoo daangaa Maalii fi Burkiinaa Faasootti kan argamuu naannoo Tilaabariitti kan fudhatame ta'uun ibsameera.Ministirri Ministeera Raayyaa Ittisa Biyyaa Niijar Isoofoo Kaatambee, garicha mo'achuuf qaamolee isaan deeggaran dinqisiifataniiru.Asiin dura baatii Amajjii keessa miseensoonni garee jihaadisootaa haleellaa qaqqabsiisaniin loltoonni Niijar 174 ajjeefamuun ni yaadatama.Haaluma kanaan naannichatti labsiin yeroo ariifachiisaa ergaa labsamee wagga lama lakkoofsiseera jedhameera.Bara Faranjootaa 2015 irraa eegalee miseensonni gaaree jihaadistootaa haleellaa daangaa darbuun qaqqabsiisaniin naannoo Tiraabaarii fi Taahuuwitti lammiileen kumni 78 qe'ee isaaniirraa buqqa'aniiru.Faransaay gama ishiitin biyyoota Dhiha Afrikaa miseensoota garee shororkeessitootatiin miidhaman gargaaruuf looltoota ajaja cimoo kuma 4 fi 500 erguu ishiirra darbee, loltoota haraa 600 erguun ishii ibsameera. Finfinnee, Gurraandhala 16, 2012 (FBC)  â€“ Jilli aadde Daagimaawitiin durfamu nageenya daandiirratti kan xiyyeeffate walga'ii ministirootaa idil addunyaa 3ffaa irratti hirmaate.
Jilli Itiyoophiyaa Ministira Geejjibaa aadde Daagimaawit Mogasiin durfamu nageenya daandii irratti xiyyeeffachuun kan qophaa'e walga'ii ministirootaa idil addunyaa 3ffaa irratti hirmaate.
Nageenya daandii irratti kan xiyyeeffate walga'iin ministiroota idil addunyaa 3ffaa Swiidin Stookholmitti guyyaa sadiif gaggeeffameera.
Mata duree Bara Faranjoota 2030tti galteewwan idil addunyaa ni milkeessina jedhuun kan gaggeeffame walga'i kanarratti biyyoota 140 irraa walitti kan baba'an hirmaattoonni 1700, ministiroota 80 ol akkasumaas damee dhuunfaa hedduu fi hoggantoonni dhaabbilee miti mootummaa fi mootummaa argamaniiru.
Jilli Itiyoophiyaas turtii isaan waltajjii marii heddurratti hirmaachuu isaa Ministirri Geejjibaa aadde Daagimaawit Mogas beeksisaniiru.
Walga'ichaan cinaatti Ministira Ministeera Bu'uuraalee Misoomaa Swiidiin Toomaas Inaroozin dabalatee hoggantoota hojii fi ministiroota biyyoota gara garaa waliin hariiroo biyyoota lamaanii irratti mari'achuu ibsaniiru.
Hiriira deeggarsaa Amboorratti boombii darbatameen namoota 29rra miidhaa salphaa fi cimaan qaqqabeera.
Koomiishinarri Koomiishinii Poolisii Oromiyaa Araarsaa Mardaasaan ibsa laataniin akka beeksisanitti, hiriira deeggarsaa magaalaa Ambootti kaleessa muummee ministiraa Dooktar Abiy Ahimadiif gaggeeffamerratti boombii darbatameen namoota 29rra miidhaan qaqqabeera.
Miidhamtoota keessaa 28 deeggarsa yaalaa argatanii gara manaa yoo deebi'an, miidhamaan hafemmoo Hoospitaala Ambootti yaalamaa jira jedhan.
Miidhaa qaqqabe waliin walqabatee shakkamtoonni 6 qabamuu ibsaniiru.
Bifuma walfakkaatun ajjeechaa fi miidhaa magaalaa Burraayyuutti raawwatamee tureen shakkamtoonni 17 to'atamuun ni yaadatama.
Jilli addaa Muummeen Ministira dooktar Abiy Ahimadin ergame preezdaantii Gibts Abdulfattaah Al siisii waliin walarge.
Jilicha keessatti kan haammataman Muummee Ministira duraanii Haylamaariyaam Dassaaleny, Prees Sakreetaariyaatiin Waajjira Muummee Ministiraa obbo Nugusuu Xilaahuun fi Gibtsitti ambaasaaddara Itiyoophiyaa Diinaa Muftii fa'i.
Obbo Haylamaariyaam Dassaaleny dhaamsa muummee ministiora Dooktar Abiy Ahimad ergan preezdaanti Abdulfattaah Al siisiin ga'aniiru.
Muummeen Ministira dooktar Abiy Ahimad dhaamsa isaaniin hariiroo biyyoota lamaanii baroota dheeraaf ture caalumaatti akka cimu hawwii qaban ibsaniiru.
Jilichi hidha haaromsaa Itiyoophiyaa ilaalchisuun Preezdaanti Al Siisii waliin mari'ataniiru.
Sirni baniinsa sagantaa tajaajila hawaasaa; tola oltummaa biyyaalessaa gaggeeffame.
Saganticharratti muummeen ministira Dooktar Abiy Ahimad dabalatee hoggantoonni hojii mootummaa argamaniiru.
Sirni baniinsa sagantaa tajaajila hawaasaa; tola oltummaa biyyaalessaa dargaggoonni Yuunvaarsiitiiwwan, Dhaabbilee Teekiniikaa fi Ogummaa garagaraarra eebbifaman kuma kudhan hirmataniiru.
Dooktar Abiy Ahimad sirnicharratti haasa taasisaniin tola ooltummaan jechuun ofiif osoo hin taane namoota biraaf ooluudhaa;gootummaan ofii aarsaa ta'anii warra kaan baraaruudha jedhan.
Hanga ammaatti dargaggoonni kuma 100 fi kuma 16 kan galmaa'an yoo ta'u marsaa jalqabaa kanaan dargaggoonni kuma 10 ni leenji'u jedhameera.
Jilli hoggansa Koongirasii Federaalawa Oromoo magaalaa Sabbataatti deeggartootaa fi miseensota isaa waliin mari'ate.
Jilichi dhimmoota addaddaarratti deeggartootaa fi miseensota isaanii waliin mari'ataniiru.
Waltajjii marichaarratti filannoon biyyoolessaa bara kanaa Hagayya 2012 gaggeeffamu nagaa, haqa qabeessaa fi demokraatawa akka ta'u hunduu ga'eesaa ba'achuu qaba jedhameera.
Sanaafis hawaasni duursee of qopheessuu akka qabu waltajjicharratti kan argaman obbo Jawaar Mahaammad dubbataniiru.
Itti aanaan dura taa'aa Koongirasii Federaalawa Oromoo(KFO) obbo Baqqalaa Garbaan gaaffii fi yaada hirmaattotarraa ka'aniif deebii laataniiru.
Haaluma walfakkaatun paartichi guyyaa boruus magaalaa Burraayyuutti deeggartootaa fi miseensota isaa waliin ni mari'ata jedhameera.
Ejansiin nageenya odeeffannoo Ameerikaa miidhaa saayibariif saaxilamuu ibsame.
Ejansichi hariiroo raayyaa ittisaa gurguddoo biyyattii dabalatee waamicha bilbilaa preezdaanti Doonaald Truumpif  bilbilamu kan hordofuu fi sirna nageenya odeeffannoo kan to'atudha.
Ministeeri raayyaa ittisaa biyyatti sirna kompiwutaraa ejansicharra miidhaan ga'uu ibseera.
Sababa kanaan odeeffannoon namoota dhuunfa kuma 200 miidhaaf saaxilamuu himameera.
Ejansichi miidhaan erga qaqqabee boodde qorannoo taasisuu fi rakkinicha furuun miidhaa dabalataa ittisuuf tarkaanfii fudhachuu isaa ibseera.
Hiriirri deeggarsaa muummee ministiraa Dooktar Abiy Ahimad, bakkeessawwan addaddaatti gaggeeffamaa jira.
Hiriirichaan dhaadannoowwan mata duree addaddaa qabanii fi Paartii Badhaadhinaa, muummee ministiraa Dooktar Abiy Ahimadii fi hogansa jijjiirramaa deeggaran qabatamanii ba'aniiru.
Hiriirri deeggarsichaa har'a ganamaa eegalee magaalaa Bishooftuu, magaalaa Hawaasaa, godina Gujii magaalaa Nageellee, godina Addaa Oromiyaa Naannawa Finfinnee magaalaa Sandaafaa Bakkee, magaalaa Sulultaa, aanaa Waacaalee, godina Baalee, godina Shawaa Kaabaa magaalaa Fiicheetti gaggeeffamaa jira.
Obbo Ashabbir Baalchaa hoji raawwachiisaa olaanaa Humna Elektirikii Itiyoophiyaa ta'uun muudamaniiru.
Naannoo Oromiyaa magaalaa Ambootti bara 1973 kan dhalatan obbo Ashabbir barumsa isaanii sadarka 1ffaa fi 2ffaa achuma magaalaa Ambootti barataniiru.
Barnoota isaanii olaanaan Yuunvaarsitti Aarbaa Mincirra Makaanikaalaa Injinaarigiin digirrii jalqabaa fudhataniiru.
Biritaaniyaa guddittii Yuunvaarsiitii Giriinwiitirraa Bizinasiin digirii lammaaffaa (Maastarsii) argataniiru.
Iswiidiin Yuunvaarsiitii KTH damee inaarjiin barnoota dabalaataa fudhataniiru.
Obbo Ashabbir barnoota makaanikaaliin erga eebbifamanii dhaabbata biiraa Baddalee baatii 7f tajaajilaniiru.
Hagayya bara 1996 eegalanii humna elektirikii Itiyoophiyatti miindeffamuun Piroojaktii sarara daddabarsa humnaa Gimbii- Mandii â€“ Asoosaa hojii eegalaniiru.
Piroojaktii maddisiisa humna bishaanii Takkazzee Amajjii bara 1997 eegalanii hanga Caamsaa bara 2003 gaggeessaa makaanikaal injinaaringii ta'uun tajaajilaniiru.
Caamsaa bara 2003 hanga Fulbaana 2012tti hoji gaggeessaa Piroojaktii maddisiisa humna bishaanii Gabaa ta'uun erga tajaajilaniiru.
Naannoo Afaar aanaalee addaddaatti jijjiirrama akka biyyaatti dhufaa jiruuf hiriirri deeggarsaa gaggeeffame.
Aanaa Hanrukaa, Yaaloo, aanaa addaa Argoobbaa, Awaash Subaah Kiilootti hiriirri deeggarsaa gaggeeffameera.
Hiriira deeggarsaa kaleessa ba'ameen dhaadannoowwan "Badhaadhinni Itiyoophiyaa, badhaadhina Afaari", "Federaaliizimiin sirriin Badhaadhinaan dhugooma" jedhan qabatamaniiru.
Badhaasni qulqullinaa Itiyoophiyaa 7ffaan kenname.
Badhaasichi kaleessa Masaraa Biyyoolessaatti bakka Pireezedaanti Saahilawarq Zawdeen argamanitti gaggeeffameera.
Badhaasichi sadarkaa qulqullina idil addunyaa damee 7n dhaabbilee dorgoman 25, keessaa 8f kennameera.
Hoospitaalli Waliigalaa Gaambii Baahir Daarii fi Waldaan Aksiyoona Biiraa Harar badhaafamtoota sadarkaa qulqullinaa olaanaa ta'uudhan badhaasa isaanii Pireezedaanti Saahilawarq Zawdee harkaa fudhataniiru.
Dhaabbanni Badhaasa Qulqullinaa Biyyoolessaa waggaa 11n har'aa hundaa'e, amma ammaatti dhaabbilee 349 waldorgomsiisee, 66f waancaa beekamtii laatera.
Dhaabbatichi Miidiyaa fi Koominikeeshinii Waaltaa fi Yuunvarsiitii Finfinneetin bara 2000 kan hundaa'edha.
Humnoonni mormituu Sudaan Kibbaa mootummaa biyyaalessaa tokkummaa hundeessuf walii galan.
Gaggeessan garee finciltootaa Sudaan Kibbaa Riikaa Maachaar mootumma biyyaalessaa tokkummaa hundeessuf preezdaantii biyyatti Saalvaa Kiir waliin waliigaluu isaani beeksisaan.
Maachaar dhimmicha ilaalchisuun ibsa har'a laataniin Saalvaa Kiir waliin dhimmoota mootummaa biyyaalessaa tokkummaa hundeessuf nu dandeessisurratti waliigalleera jedhaniiru.
Preezdaanti Saalvaa Kiir gama isaaniin mootummaa biyyaalessaa tokkummaa hundeessuuf waliigaluun isaani dhugaa akka ta'e mirkaneessaniiru.
Baatii Faranjootaa Gurraandhala 22 fuuldura keenyaa kanatti mootummaa biyyaalessaa tokkummaa ni hundeessu jedhameet eegama.
Humnoonni mormiituu Sudaan Kibbaa bara Faranjoota 2018 biyyattiitti nageenya waaraa buusuu kan dandeessisu mootummaa ce'uumsa hundeessuf waliigaluun isaanii ni yaadatama.
Haata'uti humnoonni kun sababoota garagaraa kaa'uun adeemsa hundeeffama mootummaa ce'uumsa dheeressaa turuun isaanis ni yaadatama.
Eetaamaajoorrin Raayyaa Ittisa Biyyaa FDRI Jeneraal Adam Mahaammad gita isaanii Sawudii Jeneraal Fayaad Al Ruwaaylii waliin mari'ataniiru.
Marii isaanii kanaanis hariiroo biyoonni lameen qaban dhimmoota cimsuu danda'anirratti marii taasisaniiru.
Marii Sawudii Riyaaditti gaggeeffameerratti gaggeessitoonni raayyaa ittisaa olaanoon biyyoota lameen irraa walitti babba'an hirmaataniiru.
Preezdaanti Saahlawarq Zawdee Ministeera Daldala Alaa fi Tumsa Misoomaa Neezarlaandis Siigriid Kaag waliin mari'taniiru.
Dhimmoota hariiroo biyyoota lamaanii cimsu danda'anirratti mari'ataniiru.
Neezarlaandis muuxannoo damee qonnaa fi bishaaniin qabdu Itiyoophiyaaf qoodufi akka barbaaddu Siigriid Kaag himaniiru.
Haaluma walfakkatuun Preezdaanti Saahlawarq miseensa paarlaama Awurooppa kan ta'an Kirsuulaa Zaakaropuloo waliinis mari'ataniiru.
Miseensota diippiloomaasii hawaasummaa Itiyoophiyaatif leenjiin laatamaa jira.
Leenjichi kallattiiwwan jajjaboo diippiloomaasiirratti kan xiyyeeffatedha.
Leenjii guyyaa tokkoo kana kan jalqabsiisan ministira Ministeera Dhimma Alaa FDRI obbo Gadduu Aandaargaachawi.
Obbo Gadduun gareen diippiloomaasii hawaasummaa kun ega hundaa'ee kaasee maqaa gaarii biyyaa ijaaruu keessatti hojii boonsaa hojjechaa turuusaa ibsaniiru.
Hojii diippiloomaasii yeroon gaafatuuf ammoo leenjiin muuxannoo fi beekumsaan deeggarame murteessaa ta'uu eeraniiru.
Leenjichi kallattiiwwan hojii diippiloomaasii jajjaboo, qabeenya daangaa cee'an, Hidha Haaromsaa, maalummaa diippiloomaasii hawaasummaa fi faayidaasaa, prootookoolii diippiloomaasichaarratti kan xiyyeeffatedha.
Garichi Gibts, Sudaan, Jibuutii, Ugaandaa fi Eertiraatti hojii hariiroo ummattummaa cimsuu fi maqaa gaarii Itiyoophiyaa ijaaruurratti hojjeteera.
Muummee ministiraa Dooktar Abiy Ahimad miseensota Koomiishinii Arara Biyyoolessaa waliin mari'achaa jiru.
Koomiishinichi ega hundaa'ee hojii eegalee waggaa tokkotti waan hojjeterratti gabaasa dhiyeessera.
Dandeettiisaa cimsachuuf muuxannoo biyya keessaa fi alaa qooddachuu beeksiseera .
Koomiishinichi karoora tarsiima'aa waggaa 3 qopheessuuf adeemsarra jiraachuu eerera .
Hojiisaa milkeessuuf koree dhaabbii gurmeessuu eerera.Ragaan funaannamu icciitii kan qabu waan ta'eef, daataa beezii gurmeessaa jiraachuu ibseera .
Dhaabbilee deeggarsa addaddaa laatan waliin tumsaan hojjechaan jiras jedheera koomiishinichi gabaasa isaatin .
Dhaabbilee miidiyaaf hojiin hubannaa uumuu hojjetameera .
Somaalee fi Afaarin ala bulchiinsota mootummaa naannolee hunda waliin mari'achuus ibseera koomiishinichi .
Labsii hundeessituurratti qaawwa hiikkaa muul'atu guutuuf dambiin qophaa'aa jira .
Hoji raawwachiistuun koomiishinichaa torbeedhan, miseensi waliigalaammoo baatidhaan walga'ee hojiisaa akka gamaaggamu, hojiin idilee hojjetama ajiraachuus akeekera .
Alaazaar Taaddalaatu gabaase .
Hiriirri deeggarsaa muummee ministiraa Dooktar Abiy Ahimad magaalota addaddaatti gaggeeffame.
Jiraattotni magaalaa Haramaayaa fi aanaa Haramaayaa hiriira deeggarsaa ba'aniiru .
Bifuma walfakkaatun jiraattonni godina Arsii Lixaa fi magaalaa Shaashamannee, deeggarsa muummee ministiraa fi jijjiirramaaf qaban ibsataniiru.
Godina Buunoo Beddellee, magaalaa Beddelleettis hiriirri deeggarsaa muummee ministiraatif qophaa'e ba'ameera.
Magaalaa Gaambeellaattis hiriirri deeggarsaa qaamolee hawaasaa addaddaa hirmaachise gaggeeffameera.
Biiroon Dhimma Dubartootaa Daa'immanii fi Dargaggootaa Oromiyaa qooda fudhattoota waliin yaa'ii fooramii hooggansa Dubartootaa kan waggaa Magaalaa Adaamatti gaggeeffameera.
Yaa'ii kanarratti Itti aantuu preezdaantii Mootummaa naannoo Oromiyaa aadde Caaltuu Saanii dabalatee hooggansa dubartoota sadarkaa Ministaraa, naannoo, paarlaamaa, koree qindeesituu Godinaa fi Magaalotaa irra jiran hirmaataniiru .
Itti aantuun preezdaantii Mootummaa Naannoo Oromiyaa aadde Caaltuu Saanii fayyadamummaa Ummata mirkaneessuuf, tajaajilli haqa-qabeessa ta'e fiduuf hooggansa dubartootaa cimsuun murteessadha jedhaniiru.
Hooggantuun Biiroo Dhimma Dubartootaa daa'immanii fi dargaggootaa aadde Munaa Ahimad haasaa taasisaniin waggoottan lamaan kana keessaatti dirreen dimokraasii babal'achuu irraan kanka'e hirmaannaan dubartootaa siyaasa keessatti qaban dabalaa dhufuu dubbataniiru.
Jijjiirama dhufe keessatti labsiiwwan miidha geesisuu danda'an akka fooyya'u taasifameeras jedhan.
Badhaadhina hunda galeessa ta'e mirkaneessuf daandii bal'aa tokkummaa fi jaalalaan ummata keenya wajjiin galmaan gahuuf ni hojjanna jedhaniiru.
Akka ragaan Biiroo Dhimmoota kominikeeshinii Mootummaa Naannoo Oromiyaarra argame muldhisutti, dubartiin umamaan gaggeesituu fi qajeelchituudha ,dubartiin jireenya dhuunfaa jiraattee hin beektu kan jedhan aadde Caaltuun Mootummaan xiyyeefannoo guddaa itti kennuun filannoo dhufu irratti hirmaannaa dubartootaa hunda galeessa ta'e fiduuf hojjachaa jiraachuu ibsaniiru .
Dhumarrattis, ilaalcha keleessaa keessa bahuun dubartoonni sammuu umamaan qabanitti fayyadamuun ummata keessaa dhalatan tajaajilu qabu jedhaniiru .
Gonfoon jaarraa 18ffaa gara biyyaa deebi'e.
Muummee ministiraa Dooktar Abiy Ahimad ministira Ministeera Daldala Alaa fi Tumsa Misoomaa Dach Siigriid Kaag, hambicha deebisuuf dhufan waajjira isaaniitti simatanii mariisisaniiru .
Akka ragaan Waajjira Muummee Ministiraa muul'isutti gonfoon mootii kun bara 1985 eegalee badee tureera.
Yaata'uutii Onkololeessa 2011 Neezarlaandisitti argamee, biyyaaf deebi'uu danda'eera.
Mootummaan Neezarlaandis hambicha deebisuutti waan amaneef, haala mijeessera.
Haleellaa Jarman dhihaa magaalaa Hanaaw keessatti qaqqabeen lubbuun namoota 9 darbuu poolisiin biyyattii beeksiseera.
Haleellaa hoteela keessatti qaqqabeen kanneen du'aniin alatti namoonni 5 madaa'aniiru.
Namni haleellaa qaqqabeen shakkames yeroo xiqqoo booda manasaa keessatti of ajjeesuusaa Twiitariisaarratti barreessera.
Poolisiin Jarmanis nama kana malee namni shakkamu kan biro hin jiru jechuun beeksiseera.
Poolisoonni naannichaa namicha haleellaa qaqqabsiise to'achuuf sa'aatii torbaaf adamsaa turan jedhameera.
Namichi haleellaa qaqqabsiise kun hoteela Shiishaa jedhamu seenuun namoota 3 erga ajjeesee booda baarii fi reestooraantii Areenaa jedhamu keessatti ammo namoota 5 ajjeesera jedhame.
Kaayyon haleellichaa haga ammaatti ifa ta'uu baatus poolisiin qorannoo gaggeessan jira jedheera.
Bakki haleellaan itti qaqqabe Hanaaw magaalaa Firaankifart irraa gara bahaatti kiilomeetira 25 fagaattee argamti.
Guyyaan wareegamtootaa Gurraandhalli 12 Finfinneetti kabajame.
Waggaa 83ffaan guyyaa wareegamtootaa siidaa yaadannoo wareegamtootaa 6 Kiilootti argamutti kabajameera.
Sirnicharratti jiraattonni magaalaa Finfinnee fi gootonni durii argamaniiru.
Maarch baandiin Raayyaa Ittisa Biyyaa fi Poolisii Federaalaa qophii isaanii dhiyeessaniiru.
Pireezedaantiin gootota durii Daani'eel Jooteen weerartuun Xaaliyaanii Graaziyaanidhaan duurfamu waggaa 83n har'aa Itiyoophiyaanota kuma 30 cubbuudhan ajjeesera jedhaniiru.
Dhaloonni har'aa guyyicha yammuu yaadatu biyya gootonni aarsaa kaffalanii tursan guddisuu fi maqaashii haaromsuun eeguu akka qabu dhaamaniiru.
Hoggansi paartilee siyaasaa fi hayyoonni Oromoo fi Amaaraa mari'atan.
Marichi nageenya lammiilee fi garaagartee muul'atu dhiphisuurratti kan xiyyeeffatedha.
Dhimmoota waloorratti waliin hojjechuurrattis mari'atameera.
Waltajjiin marichaa guyyootii lamaaf kan gaggeeffame yammuu ta'u, har'a xumurameera.
Marichi Waajjira Muummee Ministiraatti kan gaggeeffame yammuu ta'u, ibsa ejjennoo qabxii 5 xumurameera.
Gara fuula duraattis dhimmoota waloorratti mari'achuuf waliigalameera.
Muummee ministiraa Dooktar Abiy Ahimad bakka buutota godina Silxee waliin mari'atan.
Dooktar Abiy bakka buutota ummataa aanaalee godinichaa addaddaa 1,000 ta'an waliin mari'ataniiru.
Jalqaba marichaarratti jiraattonni Jimmaa, Harargee, Somaalee fi bakkeewwan biroo jijjiirrama dhufaa jiruuf deeggarsa taasisuu ibsaniiru.
Nageenya biyyaa kabachiisuun barbaachisaa ta'uu deeggarsichaan ergaan darbuu fi isaanis fudhachuu ibsaniiru.
Marichaan gaaffilee fi yaadolee hedduun hirmaattotarraa ka'aniiru.
Gaaffileen bu'uuraalee misoomaa, bulchiinsa gaarii, haala waqtaawaa biyyaarratti xiyyeeffatan ka'anii muummee ministiraa Dooktar Abiy Ahimadis ibsaa fi deebii laataniiru.
Mootummaan humna qabuun gaaffii fi fedhii ummataa deebisuuf kan hojjetu ta'uu ibsaniiru.
Gaaffileen bulchiinsa naannoo, naannoo Kibbaatti ka'an qorannoorratti hundaa'uun kan deebi'an ta'uu ibsan muummee ministiraa.
Caffeen muudama addaddaa raggaasise.
Haaluma kanaan: Aadde Caaltuu Saanii itti aantuu preezdaantii fi qindeessituu kilaastara diinagdee,  Obbo Fiqaaduu Tasammaa; waamamaa mootummaa, Obbo Addisuu Araggaa; sadarkaa itti aanaa preezdaantiitti qindeessaa damee hawaasummaa, Obbo Jamaal Kadir; hogganaa Biiroo Misooma Magaalaa fi Bulchiinsa Manneenii, Obbo Geetaachaw Baalchaa; hogganaa Biiroo Dhimmoota Koominikeeshinii, Obbo Jibriil Mahaammad; hogganaa Biiroo Bulchiinsaa fi Nageenyaa, Obbo Boggaalaa Fallaqaa; hogganaa Biiroo Intarpiraayizii fi Misooma Indaastirii, Obbo Kaasaahuun Goofee; hogganaa Abbaa Taayitaa Galiiwwanii, Obbo Daani'eel Asaffaa; Abbaa Alangee Waliigalaa , Obbo Kabbadaa Deesisaa; hogganaa Biiroo Aadaa fi Tuuriizimii, Tashoomaa Girmaa; hogganaa Koomiishinii Naamusaa fi Farra Malaammaltummaa Oromiyaa ta'uudhan muudamaniiru.
Obbo Gazaal Abbaa Simal Abba Booraa; pireezidaantii Mana Murti Waliigalaa Oromiyaa, Obbo Guyyoo Waariyoo; itti aanaa pireezidaantii Mana Murti Waliigalaa Oromiyaa,  Abbootii seeraa aanaalee fi godinootatti tajaajilan 65f Caffeen muudama laatera.
Caffeen Oromiyaa yaa'iisaa idilee kaleessaa eegalee gaggeessaa tureen; labsiilee fi muudama addaddaa raggaasisuudhan har'a xumureera .
Raggaasaa Firoomsaa fi Adaanach Abbabaatu gabaase .
Obbo Shimallis Abdiisaan preezdaantii mootummaa naannoo Oromiyaa ta'uudhan muudaman Caffeen Oromiyaa yaa'ii idilee 11ffaa waggaa 5ffaa bara hojii Caffee 5ffaa isaatin obbo Shimallis Abdiisaa itti aanaa preezdaantummaarraa gara preezdaantummaatti ol guddise .
Caffeen Oromiyaa Eebla 10,2011 yaa'ii ariifachiisaa 4ffaa waggaa 4ffaa bara hojii 5ffaa gaggeessen obbo Shimallis Abdiisaa itti aanaa preezdaantii mootummaa naannoo Oromiyaa gochuudhan muudun isaa ni yaadatama.
Raggaasaa Firoomsaatu gabaase.
Godina Jimmaa aanaa Sokorruutti meeshaan waraanaa seeraan alaa osoo daddabarfamaa jiruu to'atameera Meeshaaleen to'ataman kanneen shugguxii 60 fi rasaasni shugguxii 1000 to'atamuu ajajaan poolisii aanichaa Saajiin Olaanaa Ababaaw Muluqan himaniiru.
Meeshichi guyyaa kaleessaa Finfinneerraa gara magaalaa Jimmaatti osoo dabarfamaa jiruu kan to'atame ta'uu saajin Ababaaw himaniiru .
Yaakkichaan kan shakkaman konkolaachiftoonni lama to'annoo seeraa jala oluun qorannoon irratti taasifamaa jiraachuu ragaan Waajjira Dhimmoota Koominikeeshinii Magaalaa Jimmaarraa arganne ni mul'isa.
Caffeen Oromiyaa yaa'ii idilee 11ffaa waggaa 5ffaa bara hojii Caffee 5ffaatin labsiiwwan addaddaa raggaasise.
Caffeen yaa'iisaatin wixineewwan labsii addaddaarratti mari'atee raggaasiseera.
Wixinee labsii itti waamama Tumsaa Indoowumantii Misooma Oromiyaatiif murteessuuf bahe iratti mari'atee raggaasiseera.
Tumsaa Indoowumantiin dhaabbata qabeenya naannoo Oromiyaatin hundaa'e waan ta'eef, akkaataa ummanni naannichaa hojii misooma hawaasummaa fi diinagdee indoowumantichi gaggeessu irraa fayyadamaa itti ta'uu fi gama mootummaatiinis sirna ittiin hordofamuu fi to'atamuu danda'u diriirsuuf, akkasumas, kaayyoo fi ergama hundeeffameef gahumsaan raawwachuu akka danda'uuf itti waamamni isaa Abbaa Taayitaa To'annoo Dhaabbilee Misooma Mootummaa Oromiyaa akka ta'uuf murtaa'era.
Labsichi lakkoofsa 225/2012 ta'ee kan hojiirra oolu murtaa'era.
Caffeen Oromiyaa, labsii zoonii diinagdee addaa Gadaa, labsii bulchiinsa hojiiwwan misooma albuudaa naannoo Oromiyaa irra deebidhaan fooyyessuuf ba'e, labsii sirna qophii wixinee seeraa mootummaa naannoo Oromiyaa murteessuuf ba'e irratti mari'achuudhan raggaasiseera.
Caffichi walga'iisaa kaleessa kan eegale yammuu ta'u, oolmaasaa guyyaa jalqabaa kaleessatiin gabaasa raawwii hojii raawwachiistuu mootummaa naannichaa ji'oottan jahan darbanii itti aanaan preezdaantii mootummaa naannoo Oromiyaa obbo Shimallis Abdiisaan dhiyeessan irratti mari'achuudhan raggaasisuun ni yaadatama.
Afrikaatti carraa hojii uumuu fi qabeenya diinagdeef, Ameerikaan tumsa ni taasisti jedhame.
Waltajjiin marii mata duree "Hoji uumtota Afrikaa walaba baasuu" jedhu galma walga'ii Koomiishinii Diinagdee Afrikaatti gaggeeffameera.
Waltajjicharratti ministirri Dhimma Alaa Ameerikaa Maayik Poompiyoon, Ameerikaan carraa hojii uumuu fi qabeenya diinagdee Afrikaarratti kallattii hordofturratti haasaa taasisaniiru.
Ameerikaan carraa hojii uumuu fi fayyadamtummaa diinagdee mirkaneessuuf hojii hojjetamuuf tumsa ni taasisti jedhaniiru.
Ameerikaan carraa gabaa taarifa, kootarraa bilisa(AGOWA) ta'e eeyyamteen, biyyoonni hedduun fayyadamoo ta'uu ibsaniiru.
Kanaanis waggoottan dhiyootti Itiyoophiyaan oomishti garas ergite dabaluu ibsan.
Bara Faranjootaa 2018 daldalli biyyoota lamaanii Doolaara Ameerikaa biiliyoona 1.8 kan raawwatame yammuu ta'u, Itiyoophiyaan shaqaxa Doolaara biiliyoona 1.3 gara Ameerikaa ergiteetti.
Ameerikaan ammoo shaqaxa Doolaara Ameerikaa miiliyoona dhibba 4 fi miiliyoona 45 gara Itiyoophiyaa ergiteetti.
Fayyadamtummaa diinagdee guddisuu, daldala jajjabeessuu, abbootii qabeenyatiif haala mijataa uumuu, invastimantii jajjabeessuuf Doolaarri miiliyoonni dhibbi 1 fi miiliyoonni 17 ol ramadameera.
Mootummaan Ameerikaa filannoo Itiyoophiyaa deeggaruudhaf Doolaara miiliyoona 37 ol deeggarsaan laatera.
Ministirri Ministeera Dhimma Alaa Ameerikaa Maayik Poompiyoon, bakka buutota Yaa'ii Dhaabbilee Amantaa Itiyoophiyaa waliin mari'atan.
Turtii isaanitiin demokraasii keessatti barbaachisummaa mirga amantaarratti mari'ataniiru.
Ministirichi filannoon biyyoolessaa fulduratti gaggeeffamu Itiyoophiyaadhaf murteessaa ta'uu karaa fuula Twiitaraa isaanitiin beeksisaniiru.
Filannoon gaggeeffamu naga qabeessa akka ta'uuf bakka buutota yaa'ichaa waliin mari'ataniiru.
Ministirichi Itiyoophiyaatti daawwii hojiirra kan jiran yammuu ta'u, Pireezedaanti Saahilawarq Zawdee, muummee ministiraa Dooktar Abiy Ahimad, ministira Dhimma Alaa FDRI obbo Gadduu Aandaargaachaw waliin mari'ataniiru.
Jijjiirrama Itiyoophiyaatti gaggeeffamu Ameerikaan kan tumsitu ta'uu ministirichi ibsaniiru.
Ministirichi har'a daawwii hojii isaanii Itiyoophiyaa xumuraniiru.Ministirri Dhimma Alaa FDRI obbo Gadduu Aandaargaachaw Buufata Xiyyaaraa Idil Addunyaa Booleetti argamuun gaggeessaa taasisaniifiru.
Gurraandhalli 11 waggaa 45ffaan magaalaa Maqalee Istaadiyamii Tigraayitti kabajame.
Hoggansi olaanoo naannichaa fi qabsaa'onni buleeyyiin siidaa wareegamtootaatti abaaboo kaa'aniiru.
Ayyaanichi Istaadiyamii Tigraayitti bakka jiraattonni naannittii fi qabsaa'onni buleeyyiin argamanitti kabajameera.
Ayyaanichi itti aanaan preezdaantii mootummaa naannoo Tigraay Dooktar Dabratsiyoon G/mikaa'eel dabalatee, bakka hoggansi sadarkaa addaddaa argamanitti kabajameera.
Ayyaanni kun baatii tokkoof sirnoota addaddaatin kabajamaa kan ture yammuu ta'u, kan har'aa sirna kabajaa goolabaati.
Mootummaan Liibiyaa Dhaabbata Motummoota Gamtoomaniin deeggeramu marii nageenyaa keessa ba'uu beeksise.
Mootummaan dhaabbatichaan deeggaramu yeroodhaf marii nageenyaa Liibiyaa, Jeeneevaatti gaggeeffamaa ture keessaa ba'uusaa beeksiseera.
Guyyaa kaleessaa humnoonni amanamoo Kaliifaa Haaftaar daangaa magaalaa guddoo Triippoolii irratti haleellaa qaqqabsiisaniin wal qabatee bulchiinsi muummee ministiraa Faayiz Al Saaraaj marii nageenyichaarraa of qoqqobuu beeksiseera.
Boba'aan kuufame akka kuusadhaa ba'u ajajni darbeet ture.
Loltoonni mormitootaas boba'icha haleeludhaan miidhaa qaqqabsiisaniiru jedhame.
Humni mormituu fi mootummaa jaarsummaa Dhaabbata Mootummoota Gamtoomaniitin rakkoo isaanii furachuuf Geeneevaatti mariirra turan.
Caffeen Oromiyaa zoonii diinagdee hundeessuuf wixinee labsii zoonii diinagdee addaa Gadaa bahe irratti mar'achuun raggaasise.
Zooniin diinagde kun godina Shawaa bahaa aanaa Lumee gandoota 13 fi aanaa Adaamaa gandoota 2 of keessatti hammata.
Zooniin diinagdee addaa Gadaa kun lafa heektaara kuma 24 kan uwwisu yoo ta'u, invastaroot biyya keessaa fi alaafillee hawwata gaarii uuma jedhame.
Zooniin diinagdee addaa Gadaa kun sadarkaa abbaa taayitaatti kan caaseffame yoo tahu, itti waamamni isaa boordii hundeeffamuuf ta'a.
Zoonii diinagdee adda Gadaa keessatti hojiiwwan akka daldala bilisaa, paarkii industirii, buufata bilisaa, paarkii saayinsii fi teeknooloojii, aagroo prosasiingii, iddoo jireenya jiraattootaa fi kanneen biroo kan of keessatti hammatudha.
Zoonii diinagdee kana keessatti dhaabbileen tajaajila hawaasummaa kennan kanneen akka manneen barnootaa, tajaajila fayyaa fi hawaasummaa biroollee of keessatti qabata jedhameera labsii ragga'een.
Dabalataan Caffichi labsii sirna qophii wixinee seeraa mootummaa naannoo Oromiyaa murteessuuf bahe irratti mari'atee raggaasiseera.
Seeronni wixineeffaman qulqullina, iftoomina, fudhatamummaa fi raawwatamummaa akkasumas, bifa walfakkaatun akka hojjetaman taasisuudhaa fi rakkoolee hojii qophii wixinee seeraa keessatti mul'achaa turan bu'uura irraa furuu sirna dandeessisu diriirsuun uwwisa seeraa akka argatu taasisuudhaf wixinichi kan qophaa'e jedhameera.
Caffeen Oromiyaa yaa'ii idilee 11ffaa kaleessa Adaamaatti eegalee har'as itti fufuun wixineewwaan labsii foyya'anii bahanii fi kanneen haarawa bahanirrati galma Caffeetti mar'ataa jira.
Raggaasaa Firoomsaatu gabaase.
Lagaxaafoo Laga Daadhiitti hiriirri deeggarsaa gaggeeffame.
Jijjiirramaa fi muummee ministiraa Dooktar Abiy Ahimad deeggaruudhan hiriirri deeggarsaa magaalaa Laga Xaafoo Laga Daadhiitti gaggeeffame.
Hiriiricharratti jiraattonni magaalichaa hedduun hirmaataniiru.
Hiriirichaan dhaadannoowwan "Ida'amuudhan imala badhaadhinaa ni milkeessina, biyyi hojii fi yaadan ijaarrama, Badhaadhina waliin egereen keenya milkiidha" jedhan dabarfamaniiru.
Kanaan duras hiriirri deeggarsaa walfakkaataan magaalota addaddaatti gaggeeffamuun ni yaadatama.
Adaamaa, Jimmaa, Harargee Lixaa fi Somaaleetti hiriirri deeggarsaa ba'amuun ni yaadatama.
Muummeen ministira Dooktar Abiy Ahimad jijjiramaan booddee naannoo garagararraa yakkaan shakkamanii kan to'anno seera jala jiran dirree siyaasaa bal'isuuf jecha dhimmi isaanii seeraan ilaalamee akka gad-lakkifamaniif kallattiin kaa'amuu ibsan.
Muummeen ministira Dooktar Abiy dhalattoota Tigraay miseensa paartii Badhaadhinaa waliin mari'ataniiru.
Bakka buutoonni paartii Badhaadhinaa naannoo Tigraay to'atamuu anga'oota siivilii fi raayyaa ittisaa dhalattoota Tigraay waliin walqabatee gaaffii dhiyeessaniiru.
Miseensoonni kunneen jijjiirama booddee hogganttoonni hedduun naannoolee hundarraa to'atamuu eeruun baayyeedha kan jedhan garuu dhalattoota Tigraay ta'uun gama ummataan komii kaaseera jedhan.
Namoonni to'ataman yakka hojjetaniiru yookiis hin hojjenne kan jedhu dhimma mana murtii ta'uu otuu hin dagatiin nageenyaa fi tasgabbii ummataaf jedhamee lammiilee jijjiiramaan booddee to'ataman kunneen himanni isaanii akka adda cituu fi dhimmicha araaraa fi dhifaaman akka ilaalamu eeraniiru.
Dabalataanis, gama diinagdeen Tigraayiin diinagdeen miidhuuf hojjetamaa jira yaadni jedhu bal'achaa fi humni jijjiiramaa farra Tigraay ta'ee akka ilaalamu hojii hedduun hojjetamaa jiraachuu Muummee ministira Dooktar Abiyiin ibsa gaafataniiru.
Waltajjii kanarratti Prees Sakreetaariyaatiin Waajjira Muummee Ministiraa obbo Nugusuu Xilaahuun gama isaaniin gaaffii naannoo Amaaraa waliin walqabatu kaasaniin waqtichi yeroo jijjiirama ta'uun naannichatti lammiilee to'annoo jala jiran dhimmi isaanii garaa baldhinaan akka ilaalamu kaasaniiru.
Lammiilen walitti bu'insa Bahiir Daar, Bulchiinsa Godina Oromoo fi naannoo biroorra shakkamanii to'ataman dhimmi isaani seeraan ilaalamee dhiifamni akka ta'uuf guddina biyyaaleessaa faayida qaba jedhaniiru.
Dooktar Abiy deebii isaaniin jijjiiramaan booda walitti bu'iinsa naannoo garagaraatti uumaamee fi yakkoota malaammaltummaa jijjiirama dura raawwatan waliin walqabatee lamiileen to'annoo jala oolaan dirree siyaasaa bal'isuuf jecha dhimmi isaanii seeraan ilaalamee akka gad lakkifamaniif kallattiin kaa'ameera jedhan.
Namoonnii to'annoo seeraa jala jiran naannoolee hundarratti waan argamaniif yakkamaa saba waliin wal qabsiisuun biyya ni miidha jedhan.
Namoota to'atamaan kana hiiksisuun adeemsa seeraan ta'uu akka qabu ibsaniiru.
Lammiileen kutaa biyyatti hundarra to'ataman dhimmi isaanii ilaalamuun akka gad lakkifaman kallattin kaa'amuu himaniiru.
Gaaffii dhimma diinagdee waliin walqabtee ka'eef bara kana naannoo Tigraayiif baajatni Birrii biiliyoona 8.2 akka qabamee fi hojii misoomaa raawwachiisuuf Birriin miiliyoona 400 ramadamuu ibsaniiru.
Mootummaan yeroo ammaa kana raayyaa ittisaa lakkofsaan baayyee fi baajata kan ramadu naannoo Tigraayiif ta'uu himaniiru.
Kallattii kamiinuu miidhaan alaa naannicharra akka hin jirre mirkaneessaniiru.
Naannoo kamiyyu kan miidhu humni alaa fi keessa hin jiru, kana yoo ta'eef garuu miidhichi kan Itiyoophiyaati jedhaniiru muummeen ministira Dooktar Abiy Ahimad.
Alaazar Taaddaleetu gabaase.
Naannoo kibbaa aanaa Gurra Fardaattii guyyaa kaleessa hokkora umameen walqabate bulchaa aanichaa dabalatee hoggantonni hedduun to'atamaniiru.
Wayita amma jijjiiramaa biyyaatti eegalame irratti hunda'uun naannichatti hojiin seera kabachisuu fi olaantummaa seeraa mirkaneessuu halaa addaan eegalamuu motummaan naannichaa beeksiseera.
Komii hawwasa bubbulee hiikuun biyyaa fi mootummaa ijaaruuf sosochii olaanaan akka naannichaatti taasifamaa turuun himameera.
Gama biraan ammoo qamooleen yaadaa dogoggoraa qaban naannoo garagaraattii hojii nageenya hawwasaa boreessuuf hojjetaa jiraachuunis himameera.
Naannichatti hawaasni waldanda'uu fi tokkummaan akka cimuuf naannichatti hojiin hedduunis hojjetameera.
Qamoolee jijjiiramaa akka biyyaatti eegalame gufachisan irratti tarkaanfi fudhachuuf mootummaan naanniichaa xiyyeeffannan hojjecha jiraachuus himameera.
Wayita ammaas nageenya hawaasa boreessuuf taticha hogganaa warreen turan irratti mootummaan tarkaanfii barbaachisaa akka fudhaatu himameera.
Haaluma kanaan aanaa Gurraa Fardaatti hokkora guyyaa kaleessa uumameen wal qabatee hoggantoonnii fi ogeeyyoonni to'annoo seeraa jala olfaamuusaanii ibsameera.
Namoonni to'annoo jala oolan :-  Obbo kindiisaa Nigusee bulchaa aanaa Obbo hayluu Yigilexuu Itti gaafatamaa waajjira bulchiinsaa Obbo Bissex Warquu Itti gaafatamaa waajjira abbaa alangaa Obbo Oyisaa Alamuu Itti aanaa bulchaaObbo Indaalk Damisee hogganaa waajjira nageenyaa fi ogeeyyoonni biroon to'atamuu ibsameera.
Nageenya lammiilee eeguuf kameeraa nageenyaa hanga fageenya kiilo meetira 5tti suuraa adda baasuu danda'u dhaabuuf sochiin eegalame.
Ministeerri Innooveeshinii fi Teeknooloojii fi Komishiniin Poolisii Federaalaa dhaabbile damichan muuxannoo qabu waliin magaalaa Finfinneetti teeknooloojicha diriirsu haala dandeesisurratti mari'ateera.Kaameraan nageenyaa dhaabaman kun yakka dursanii ittisuuf kan gargaarudha.Finfinneen teessoo gamtaa Afrikaa fi diipiloomaatoota hedduun ta'uun hoggantoonni biyyoota garagaraa gara magaalichaa si'a galan eegumsa cimaa taasisuuf tumsi isaa olaanaa ta'uun himameera.Ministirri Deettaan ministira Innooveeshinii fi Teeknooloojii Jamaal Bakar nageenya lammiilee teknooloojiin eeguurratti xiyyeeffannoon ni hojjenna jedhan. Finfinnee, Gurraandhala 10, 2012 (FBC) â€“ Muummee ministiraa Dooktar Abiy Ahimad, ministira Dhimma Alaa Ameerikaa Maayik Poompiyoo waliin mari'atan.
Jijjiirrama Itiyoophiyaan gaggeessituuf Ameerikaan tumsa maallaqaa kan taasistu ta'uu Maayik Poompiyoon ibsaniiru.
Prees Sakreetaariyaatiin Waajjira Muummee Ministiraa obbo Nugusuu Xilaahuun maricha ilaalchisuudhan ibsa laataniin, jijjiirrama Itiyoophiyaan taasistuuf Ameerikaan deeggarsa maallaqaa kan taasistu ta'uu ministirichi dubbataniiru jedhan.
Ameerikaan tumsa Itiyoophiyaaf taasistu kan itti fuftu ta'uu Maayik Poompiyoon ibsaniiru.
Hariiroo biyyoota lamaanii cimsuuf qindoominaan ni hojjetama jedhan ministirichi.
Nageenya Gaanfa Afrikaa caalmaatti mirkaneessuurrattis mari'ataniiru.
Biyyoonni miseensa gamtaa Awurooppaa Liibiyaatti daddabarsa meeshaa waraanaa to'achuuf mala haaraa diriirsuuf waliigalan.
Biyyoonni miseensa gamtichaa 27 waliigaltee qajeelfamoota mala haaraa irra kan ga'an yoo ta'elle barreeffamaan kan qophaa'e ta'uu qaba jedhame.
Kaayyoo olaanaan meeshaa waraanaa to'achuu ta'uu ministirri dhimma alaa Lukzambarg Jeen Aselboorn himaniiru.
Dhaabbata mootummoota gamtoomannin beekkamtiin kan kennameef mootummaan Tripoolii Bahaa fi Kibba Liibiyaa hedduu kan to'ate miidhaan humna Jeneraal Kaliif Haftaariin irra ga'aa jira jedhame.
Gamtaan Awurooppaa ergama galaanaa fi qilleensaa Baha Medetiraaniyaarra ta'uun hojii to'annichaa akka hojjetu himameera.
Ministirri Dhimma Alaa FDRI obbo Gadduu Aandaargaachaw ministira Dhimma Alaa Ameerikaa Maayik Poompiyoo waliin mari'atan.
Ministiroonni lamaan hariiroo Itiyoophiyaa fi Ameerikaa sadarkaa olaanaatti ceesisuurratti mari'ataniiru.
Obbo Gadduun tumsa Ameerikaan Itiyoophiyaaf taasisaa jirtu dinqisiifataniiru.
Pireezedaantiin Ameerikaa Doonaald Tiraamp marii Hidha Haaromsaarratti Itiyoophiyaa, Sudaanii fi Gibts guutinsaa fi gadi lakkisa bishaaniirratti waliigalteerra akka ga'aniif carraaqqii taasisaniif galateeffataniiru.
Ameerikaan taajjabdummaadhan maricharratti hirmaattu, dhimma hidhichaarratti waliigalteerra akka ga'amuuf carraaqqii olaanaa taasisteetti jedhan.
Ministiroonni lamaan dhimma nageenya naannoo baha Afrikaa, hariiroo daldalaa fi diinagdee, al Shabaab dadhabsuu fi Sudaan Kibbaatti nageenya waaraa buusuurratti hojii hojjetamaa jirurrattii fi kallattii fuula duraarrattis mari'ataniiru.
Maayik Poompiyoon gama isaanitiin Itiyoophiyaan nagaa fi tasgabbii Gaanfa Afrikaatti buusuuf hojii hojjettu dinqisiifatanii Ameerikaan kan tumsitu ta'uu ibsan.
Pireezedaantiin FDRI Saahilawarq Zawdeen ministira Dhimma Alaa Ameerikaa Maayik Poompiyoo waliin mari'atan.
Ministir deettaan Ministeera Dhimma Alaa FDRI Ambaasaaddar Reedwaan Huseen marichaan booda akka jedhanitti, Pireezedaanti Saahilawarqii fi Maayik Poompiyoon dhimmoota hariiroo biyyoota lamaaniirratti mari'ataniiru.
Riifoormii Itiyoophiyaatti gaggeeffamaa jirurratti kan mari'atan yammuu ta'u, Ameerikaan tumsa taasistu kan itti fuftu ta'uu eeran.
Daldalaa fi invastimantiirrattis dhaabbileen Ameerikaa ba'inaan Itiyoophiyaatti akka bobba'an Pireezedaanti Saahilawarq gaafataniiru.
Nageenya naannoorratti ga'ee Itiyoophiyaa kan dinqisiifatan ministirri Dhimma Alaa Ameerikaa Maayik Poompiyoon, Ameerikaan sochicha kan deeggartu ta'uu himan.
Ministirichi daawwii hojiitif eda Ameerikaa kan galan yammuu ta'u, hoggantoota addaddaa waliin ni mari'atu jedhameera.
Manni Maree Naannoo Amaaraa yaa'ii ariifachiisaa marsaa 5ffaa waggaa 5ffaasaatin muudama laate.
Haaluma kanaan; Dooktar Fantaa Maandafroo; itti aanaa preezdaantii naannoo Amaaraa, Dooktar Yashiimmabeet Mangistee; Oodiitara Olaantuu,  Obbo Abbuuyyee Kaasaaw; preezdaantii Mana Murtii Waliigalaa Naannoo Amaaraa, Obbo Haaylayyasuus Tasfaamaariyaam; itti aanaa preezdaantii Mana Murtii Waliigalaa Naannoo Amaaraa, Dooktar Muluunash Abbabaa; sadarkaa itti aanaa preezdaantiitti qindeessituu kilaastara hawaasummaa fi hoggantuu Biiroo Dhimma Hojjetaa fi Hawaasummaa ,Dooktar Sayid Nuuruu; sadarkaa itti aanaa preezdaantiitti qindeessaa kilaastara diinagdee fi hogganaa Biiroo Misooma Magaalaa, Koonistiraakshinii Manneenii , Obbo Tafarraa Wandimmaaganyahu Gadlee; hogganaa Biiroo Indaastirii fi Invastimantii , Obbo Siisaay Daamxee; hogganaa Biiroo Bulchiinsaa fi Nageenyaa naannoo Amaaraa ta'uudhan muudamaniiru.
Hoggansa gara federaalaa ergamanii fi barbaachisummaa isaaniirratti, qaawwa hoggansaa uumamuu malu yaadota jedhanirratti gaaffin ka'ee manni marichaa mari'ateera.Gaaffilee fi yaadolii ka'aniif itti aanaan preezdaantii mootummaa naannoo Amaaraa obbo Tamasgeen Xiruunah ibsa laataniiru.
Dhimmi isaanii mana marichaatin ilaalamuu baatus gara federaalaatti kan ergaman; obbo Laaqaa Ayyaaleew itti aanaa preezdaantii naannichaa, obbo Yohaannis Bwaayaalaw ergama Paartii Badhaadhinaatif, obbo Malaakuu Aallabal muudamni isaanii Mana Maree Bakka Bu'oota Ummataa FDRItin kan ragga'e, obbo Fantaa Dajan ta'uun ni yaadatama.
Bulchiinsa magaalaa Finfinneetti qabiyyeen lafaa seera qabeessa kuma 76 galmaa'uu fi mirkanaa'u Ejansiin odeeffannoo fi galmeessa qabiyyee lafaa fi lafa magaalaa federaalaa beeksise.
Ejansichi sadarkaa biyyaalessaatti galmeee fi mirkaneessa qabiyyee lafaa seera qabeessa yookiin sirna kaadistarii diriirsa jira.
Bara kana hojii bulchiinsa magaalaa Finfinneetti raawwateen bu'aa qabeessa ta'uu Ejansichatti hogganaan hojii qunnamtii hawaasaa fi kominikeeshinii obbo Arraagee Kibrat  Faanaa Broodkaastiing Kooporeetitti himaniiru.
Bulchiinsa magaalaa Finfinneetti baatii ja'a keessatti hojii hojjetameen karoora waliin walbira qabamee yoo ilaalamu raawwii isaa %92 dha.
Sirni kaadistaraa naannoo Oromiyaa, Amaaraa , Tigraay, Kibba, Hararii fi bulchiinsa magaalaa Dirree Dawaatti hojiirra kan oole yoo ta'u, raawwii isaa garuu %8 qofa ta'uu obbo Arraageen himaniiru.
Kanaafis, raawwiin gad-aanaa naannoleerratti muldhateef sababoonni  hanqina galtee, damichaaf xiyyeeffanna kennuu dhabuu fi qindoominaan hojjechuu dhiisuudha jedhan.
Fuulduratti rakkinoonni kunneen furmaata akka argataniif ni hojjetama jedhaniiru.
Zufaan Kaasaahuuntu gabaase.
Walga'iin humna waraana lafoo Afrikaa Finfinneetti gaggeeffamaa jira.
Walga'iin kun si'a saddeettaffaaf kan gaggeeffamu yammuu ta'u, waltajjiisaa bara Faranjootaa 2020 Finfinneetti taa'aa jira.
Walga'iin kun kanaan dura Ameerikaatti gaggeeffamaa kan ture yammuu ta'u, Ministeera Raayyaa Ittisaa Ameerikaatin walta'uudhan kan baranaa Finfinneetti taa'amaa jira.
Walga'ichaan rakkoo shororkeessummaa aardii Afrikaatti heddummaachaa dhufee fi rakkoolee biroo tumsaan furuurratti ni mari'atama.
Marichaan muuxannoon ni qooddatama.
Afrikaa fi Ameerikaan waggoottan kurnan darban damichaan hojiilee hedduu waliin hojjechaa turaniiru.
Fedhii, mirgaa fi faayidaa ummata kabachiisuun, olaantummaa seeraa mirkaaneessuu fi walitti dhufeenya hawaasa naannolee ollaa cimsuurratti hojjetameera jedhan itti aanaan preezdaantii mootummaa naannoo Oromiyaa obbo Shimallis Abdiisaan.
Obbo Shimallis kana kan jedhan gabaasa raawwii hojii qaama raawwachiistuu ji'oottan 6 darbanii bara 2012 yammuu dhiyessanitti.
Itti aanaan preezdaantichaa mootummaan naannoo Oromiyaa fedhii, mirgaa fi faayidaa ummata naannichaa kabachiisuun hojii nagaa, tasgabbii fi olaantummaa seeraa mirkaaneessuu, walitti dhufeenya hawaasa naannolee ollaa waliin qabu cimsuun gara badhaadhinatti ceessisuuf xiyyeeffannoon hojjechaa turameera jedhan.
Misooma qonnaan walqabatee, humna misoomuu naannichi qabuun; bunaaf bifa addaatin Birrii miiliyoona dhibba 1 fi miiliyoona 47 ol ramaduun godinaalee dhangaggummaa biyyootiin miidhaman 10 fi aanaalee 75 keessatti misooma bunaa, shayii fi avokaadoo irratti hojii bal'aan hojjetamuusaa ibsan.
Omisha alergii midhaan dheedhii fi zaayitaa irratti xiyyeeffatamee hojjetamaa kan ture ta'uu ibsan.
Makaanaayzeeshinii qonnaatif liqiin Birrii biiliyoonni 4.5 kan mijate yommuu ta'u, tiraaktaroota 350 biyya galchuun, dargaggoota IMX'n gurmaa'an 142f liqiin kennameera.
Biqiltuun biiliyoona 1.9 (%87.9) lafa hek.miiliyoona 1.1 irra Ganna darbe dhaabbate keessaa biqiltuun biiliyoonni 1.6 lafa heektaara kuma 932.9 irratti kunuunfamaa jiraachuu ibsan.
Misooma beeyladaatin walqabatee, mala loon diqaalomsuu kuma 267.2f kennuuf karoorfamee, loon kuma 149.9 (%56)f kan kenname yommuu ta'u, jabbileen sanyii fooyya'oo kuma 39.8(%32.5) dhalatanii kunuunfamaa kan jiran ta'uu ibsan.
Misooma daandiin walqabatee, rakkoo hawaas-dinagdee hawaasa naannichaa furuuf SWGDBtiin daandiin kiilo meetirri 203.7(%22.2) cirracha kan uffate wayita ta'u, daandiin kiilo meetirri 218.6 hojiin ijaarsa isaa xumuuramee taajaajila hawaasaatiif ooluu isaa ibsaniiru.
Daandii kiilo meetirri 3,144 ta'u suphuun danda'ameera.
Sirna ragaa qabiinsa bulchiinsa lafaa ammayya'aa ta'e diriirsuun, weerara lafaa hambisuun mirgoota lafaan walqabatan amanamaa fi wabii qabeessa taasisuuf, hojii kaadaastara lafaa ji'oottan jahan darban baadiyyaa fi magaalaatti hojjetamaa tureen, baadiyyaatti maasii qonnaan bulaa lafa paarsilii 585.4 (%71) safaramee kan jiruufi waraqaan ragaa sadarkaa 2ffaa kuma 988.3 (78) kennamuusaa ibsan.
Hojimaata badaa lafa magaalaa waliin bu'uurarraa hiikuuf magaalota 13 keessatti kaadaastara seeraa hojiirra oolchuun, seektara lafaa keessatti seeraan alummaa mul'atu maqsuuf ijaarsa seeraan alaa akka waliigalaatti adda bahe kuma 209.2 keessaa kuma 68.6 (%32.8) irratti tarkaanfiin kan fudhatame wayita ta'u, lafti heektaarri kuma 43.1 ta'u qubannaa seeraan alaan qabamee jiru adda bahee kan jiru ta'uu ibsan.
Weerarri lafa magaalaa fi baadiyyaatti bal'inaan gaggeeffamaa jiru misooma ariifataafi itti fufiinsa qabu mirkaneessuu irratti gufuu ta'ee waan jiruuf hojii xiyyeeffannaa olaanaa barbaaduufi tumsa qaamolee hundaa kan gaafatu ta'uu eeraniiru.
Guddina hawaas-diinagdee itti fufiinsaafi bu'uura bal'aa qabu galmeessisuun jiruufi jireenya ummataa fooyyessuuf invastimantiin gahee olaanaa waan qabuuf, rakkoo mana jireenyaa magaalota keessatti mudatu furuuf qorannoo rakkoo dhiyeessii mana jireenyaa gaggeessuun tarsiimoon misooma manneenii qophaa'ee kan jiru ta'uu, lafti magaalaa tajaajila barbaadameef qofa akka oolu taasisuuf magaalonni pilaaniin akka hoogganaman taasisuudhaaf ji'oottan jahan darban keessatti hojiin bal'aan hojjetamaa kan ture ta'uu gabaasa dhiyeessan keessatti ibsaniiru.
Bishaan dhugaatii qulqulluun walqabtee, dhuma bara 2011tti %66.1 irra ture, bara 2012tti %74tti ol guddisuun ummata miiliyoona 2.6 ta'u dabalataan fayyadamaa bishaan dhugaatii qulqulluu taasisuuf hojjetamaa jira jedhan obbo Shimallis gabaasa isaanitiin.
Ji'oottan jahan darban, hojii barbaaddotaaf carraa hojii dhaabbii kuma 365.5(%83)fi carraa hojii yeroo kuma 174.7(%159), waliigalaan lammiilee kuma 540.3f carraa hojii uumuun karoora qabameerraa %98 milkeessuun danda'ameera jedhan.
Paakeejii mirkaneeffannaa qulqullina barnootaa milkeessuuf, bara kana qajeelfama riifoormii jijjiirama bu'uuraa fiduu danda'u qopheessuun, hojiitti kan seename yommuu ta'u, hanqina dandeettii dubbisuu fi barreessuu barattootaa kutaa 1-4 fooyyessuuf barsiisota dandeettii fooyyee qaban ramaduu fi tooftaawwan adda addaa fayyadamuun rakkoo kana hiikuuf hojii hojjetamaa jiruun bu'aan gaariin galmaa'aa jiraachuu ibsaniiru.
Tajaajila fayyaa qulqullinaa fi walgitiinsa qabu uummataan gahuuf imaammata fayyaa ittisa dhukkubaafi dagaagina fayyaa xiyyeeffachuun yeroo ammaa dhaabbilee fayyaa mootummaa, dhuunfaafi kan biroo 15,036 keessatti tajaajilli yaala fayyaa kennamaa jiraachuu isaa ibsan.
Duudhaa, aadaa fi eenyummaa Oromoo magaalaa Finfinnee keessatti dagaagsuu fi indusitirii aadaa fi aartii magaalicha keessatti dagaagsuuf piroojeektonni sadii (mana barnoota aartii Oromoo, mana leenjii nyaataa aadaa Oromoofi mana meeshaaleen aadaa Oromoo keessatti oomishaman) Birrii miiliyoona dhibba 7 fi miiliyoona 38 oliin Finfinnee keessatti ijaaramaa kan jiran ta'uu ibsaniiru.
Kenniinsa tajaajila haqaa saffisaa, si'aawaa, qulqulluufi haqa qabeessa kennuun walqabatee, hojimaata badaafi gocha malaammaltummaa ittisuuf ilaalcha hawaasaa jijjiiruuf, kenniinsa tajaajilaa fooyyessuu fi rakkoolee bulchiinsa gaarii furuun itti quufiinasa lammiilee dabaluun walqabatee hojiin bal'aan ji'oottan jahan darban keessatti hojjetamaa kan ture ta'uu gabaasa dhiyeessan keessatti eeraniiru.
Sassaabbii galiin walqabatee, ji'oottan jahan darban keessatti Birrii biiliyoona 11.53 sassaabuuf karoorfame keessaa Birrii biiliyoona 11.89 (%104) walitti qabuun danda'amuu obbo Shimallis Abdiisaan ibsuu isaanii Caffeen Oromiyaa beeksiseera Itti fayyadama baajataan walqabatees, Birrii biiliyoona 70.16 Caffeen hojiiwwan bara 2012f raggaase keessaa ji'oottan jahan darban keessatti Birrii biiliyoona 34.83 hojiirra oolchuuf karoorfame keessaa Birrii biiliyoona 25.84 (%74.2) hojiirra kan oole ta'uu ibsaniiru.
Walumaagalatti, raawwiin hojiiwwan ji'oottan jahan darbanii wayita xiinxalamu, karooraa fi raawwiin jiru sektaraa sektaratti garaagarummaa kan qabuu fi hojiin karoorfame duguugamee raawwatamuu baatus dhimmoonni tarsiimaa'aa ta'an lafa qabachuu eegaluun abdii kan namatti horu ta'uu ibsuun, barri kun, bara karoora guddinaa fi tiraanisfoormeeshinii 2ffaan itti xumuuramu ta'uu hubannoo keessa galchuun yeroo hafe keessatti cimanii kan hojjetan ta'uu beeksisaa Caffeenis deeggarsaa fi tumsa akka taasisuuf gaafataniiru.
Raggaasaa Firoomsaatu gabaase.
Niijeeritti namoonni gargaarsa fudhachuu wayita eegatanitti balaa walirra ejjechuu qaqqabeen lubbuun namoota 20 darbe.
Balaan kun kan qaqqabe Niijeer magaalaa Diifaa jedhamuttidha.
Kanneen keessaas hedduun isaanii daa'immani fi dubartoota jedhameera.
Kanneen du'aaniin alattiis namoonni 10 mada'aniiru.
Balaan kun kan uumame dhaabbanni gargaarsa laatuu uulaa wayita banuu dursaa seenuu yaalii taasifameenii jedhameera.
Manni Maree Naannoo Amaaraa yaa'ii ariifachiisaa isaa gaggeessuu eegale.
Manni marichaa har'a Gurraandhala 10,2012 yaa'ii ariifachiisaa isaa gaggeessaa jira.
Yaa'ichaan murteewwan addaddaa dabarsuudhan, muudama ni raggaasisaan eegama.
Caffeen Oromiyaa yaa'ii idilee 11ffaa bara hojii 5ffaasaa gaggeessaa jira.
Yaa'ichaan raawwii qaamolee rawwachiistuu itti aanaan preezdaantii mootummaa naannoo Oromiyaa obbo Shimallis Abdiisaan dhiyeessanirratti mari'atamaa jira.
Caffichi olaantummaa seeraa fi nageenyarratti bal'inaan ni mari'ataan eegama.
Caffeen Oromiyaa yaa'iisaa guyyaa lamaatin wixineewwan labsii 6 fi muudamoota garagaraas ni raggaasisaan eegama.
Paartileen siyaasaa nageenyaa fi olaantummaa seeraa mirkaneessuu keessatti ga'ee isaanii ba'achuu qabu jedhan af yaa'iin Caffee Oromiyaa aadde Loomii Badhoon yaa'icharratti haasaa taasisaniin.
Aadde Loomiin yaa'ii idilee 11ffaa waggaa 5ffaa bara hojii 5ffaarratti haasaa taasisan kanaan, ummataa fi paartileen siyaasaa nageenyaa fi olaantummaa seeraa mirkaneessuu keessatti ga'ee isaanii ba'achuu qabu jedhaniiru.
Naannoo Oromiyaa giddugala jeequmsaa gochuuf qaamolee karoorfatanii hojjetaniin cinaatti, humnoonni shira siyaasaa xaxuun kaayyoo dhokataa isaanii galmaan ga'achuuf hawwan hojii mootummaan nagaa buusuuf hojjechaa ture hundi akka hin milkoofne socho'aa turaniiru jedhan.
Sababii kanaan ummanni godinaalee lixaa fi kibba baha Oromiyaa rakkoo nageenyaaf saaxilameera jedhan.
Barri kun, bara yaada moo'ataa burqisiisuun ummata of cinaa hiriirsinee fedhii fi gaaffiisaa deebisuuf itti hojjennu malee, bara meeshaa waraanaatti abdachuun fedha keenya galmaan itti gahannu akka hin taane qaamni kamuu sirnaan beekuu qabas jedhan.
Filannoon marsaa 6ffaa dhuma bara 2012tti gaggeeffamu demokraatawa, haqa-qabeessaa fi bilisa akka ta'uuf, paartiileen siyaasaas sagantaa fi kaayyoo qabatan ummataaf ibsuu akka danda'aniif, ummannis paartii isaaf ta'u filachuu akka danda'uuf, hojiin nageenya mirkaneessuu ji'oota itti aanan keessattis hojii ijoo mootummaa ta'ee kan itti fufu ta'uu aadde Loomin eeraniiru.
Caffeen Oromiyaa, karooraa fi baajata bara 2012 jalqaba waggaa irratti raggaasiseen karaa koreewwan dhaabbii isaatin raawwiisaa qaamolee mootummaa irratti hordoffii fi to'annoo taasisuun, seeronni tumaman qaamolee hunda bira qaqqabuu isaanii mirkaneeffachuuf hojii bakka bu'ummaa ummataa raawwachuu fi dandeettii raawwachiisummaa manneen maree ummataa sadarkaan jiranii cimsuurratti xiyyeeffachuun hojjechaa tureera jedhan.
Ministirri Dhimma Alaa Ameerikaa Maayik Poompiyoon daawwannaa hojiif Finfinnee galan.
Ministirri Dhimma Alaa Ameerikaa Maayik Poompiyoon wayita Buufata Daandii Xiyyaaraa Idil Addunyaa Boolee ga'an Ministiri Dhimma Alaa FDRI obbo Gadduu Aandaargaachaw simatamaniiru.
Ministirri Dhimma Alaa Ameerikaa Maayik Poompiyoon obbo Gadduu Andaargaachaw waliin dhimmoota waloo biyyoota lamaanii fi hariiroo idil Addunyaa akkaataa cimsuun danda'amurratti ni mari'atu.
Maayik Poompiyoon turtiisaanii kanaan Muummee ministira Dooktar Abiy Ahimadii fi Preezdaanti FDRI Saahilawarq Zawdee waliinis ni mari'atu jedhameet eegama.
Caffeen Oromiyaa yaa'ii idileesaa 11ffaa bara hojii 5ffaa Guraandhala 10 fi 11 taa'un dhimmoota garagaraatti ni mari'ata.
Dhimmi olaantummaa seeraa fi nageenyaatti bal'inaan akkaa mar'atu af yaa'iin Caffee Oromiyaa aaddee Loomii Badhoo ibsa laataniiru.
Afa yaa'iitiin yaa'ii Caffee boru eegaluu sababeefachun Midiyaaleef magaalaa Adaamatti ibsa kennaniiru.
Caffeen Oromiyaa kurmaana lamaan darban keessaa hojirraa oolmaa karoora kallattiiwwan yaa'ii 10ffaan taa'aani turan hojii too'annoo fi hordofii rawwataa ture jedhan aaddee Loomiin.
Baajanii bara kanaaf ragga'ee ture Biriin biliyoonni torbaamatti siquu keessaa kan kurmaana lamaan darbani hagam hojjirra akka oolees hordoofaa tureera jedhan.
Koreewwan idilee 8 Caffeen hundaa'an turan godinoota 6, magaalota 4 fi gandoota aanaaleetti hordoofii fi daawwi dirree gochuun hanqinootni akka sirraa'an duub deebii kenna gamaaggamaa ture jedhaniiru.
Akkaa duudhaa ummataa Oromoottis rakkinootni keessaa fi alaa yommuu mudatan duudha sirna Gadaatin akkata itti furamuu dandahanirraatti abbooti Gadaa, Hayyoolee Yuunvaarsitii fi qaamolee hawaasaa garagaraa waliin hojii hojjatameen milkaa'aa ture jedhan.
Nageenyii Oromiyaa akka mirkanaa'uuf mariiwwan godinaalee Oromiyaati taasifama turan dabalataan Naannoolee waliinif mariin taasifame bu'a qabeessaa ture jedhan.
Caffeen Oromiyaa yaa'ii idilee 11ffaa boru eegaluun raawwii qaamolee rawwachiiftuu haqinaa fi ciminoota turanirraati gaabasni Itti aanaa pireezidaantii Mootummaa naannoo Oromiyaa obboo Shimalis Abdisaan dhiyaachuun miseensoonni caffee irratti mari'atu jedhaniiru.
Dabalaatanis caffeen Oromiyaa turtiwwaan guyyoota lamaatiin wixineewwaan labsi 6 fi muudamoota garagaraas ni raggaasisaan eegama.
Raggaasaa Firoomsaatu gabaase.
Manni maree ministeeroota walga'ii idileesa 79ffaan dhimmoota garagaraatti mari'achuun murtii dabarseera.
Manni marichi jalqabarratti wixinee labsii mootummaan fedeeraala baajata dabalataa bara 2012 fi foyya'insa baasi uwwisurratti mari'ateera.
Baajata dabalaataaf bu'uura kan ta'e yeroo dhiyoo mootummaan kan qophaa'e fooyya'insa diinagdee biyyaa yoo ta'u, kaayyoon inni olaanaan rakkinoota diinagdee furuuf tarkaanfiwwan imaammataa hojiirra oolchuuf Birri biiliyoona 18, hojiirra oolma sagantaa misooma seeftineetiif Birrii biiliyoona 2 akkasumaas hojii qixaaf miidhaa qixaa hojiirra oolchuuf Birrii biiliyoona 7.9 waliigalaan baajatni dabalataa Birrii biiliyoona 27.89 akka ragga'uuf ministeerichi wixinee labsii qopheessuun mana maree ministeerootaf murtii dhiyeesseera.
Manni marichiis wixinee labsii baajata dabalataarratti bal'inaan erga mari'atee akka ragga'uuf mana maree bakka bu'oota ummataaf akka darbu murteesseera.
Itti aansuun manni marichi kan mari'ate ministeerri maallaqaa kan dhiyeessan fooyya'insa projaktii hojii daandii Dabramaarqoos- Moxaa, projaktii hundeeffama giddugala beekkumsa Yuunvaarsiitii Saayinsii fi Teeeknooloojii Adaamaa fi waliigaltee liqaa dhiyeessi bishaan dhugaati biyyaalessaa 2ffaa sagantaa saniteeshinii fi Haayjuun raawwachiisuuf ooluu fi ragga'umsi wixinee labsirratti yoo ta'u, liqaan kunneen tarsiimoo bulchiinsa liqaa biyya keenyaa waliin kan wal fudhatu yoo ta'u, waggota 10 keessatti kan kaffalamuu fi dhalli kan hin herregmnee ta'uun wixinichi akka ragga'uuf mana maree bakka bu'oota ummataaf akka darbu murteesseera.
Manni marichi irratti kan mari'ate inni biroon ammoo wixinee labsii faaruu alaabaa gamtaa Afrikaa fi guyyaa Afrikaarratidha.
Biyyi keenya tumsa biyyoota Afrikaa waliin qabdu guddisuuf hojiirra olmaa ajandaa paan Afrikaanizimii fi walitti makamuu Afrikaaf kutannoo qabdu itti fufuun akkasumaas qopheessummaa komishinii gamtaa Afrikaan tumsuuf ga'eeshe ba'achuuf alaabaa gamtaa Afrikaa mirmiirsuu, faaruu gamtaa Afrikaa faarsuu fi guyyaan Afrikaa yaadatamee akka ooluu taasisuun biyyi keenyi kutannoo qabdu kan agarsiisu ta'uu wixinee labsichaa akka ragga'uuf mana maree bakka bu'oota ummataaf akka darbu murtesseera.
Dabalataniis wixinee labsii koollejjii qonnaa fi oogumma barnootaa fi leenjii hundeessuurratti mari'ateera.
Kollejjiwwan itti waamamni isaanii ministeera qonnaaf ta'ee dhaabbata seera mataa isaanii kan qaban akka ta'anii fi sanyii qonnaa biyyattiirratti xiyyeeffatanii akka hojjetaniif wixinee labsii dhiyaate akka ragga'uuf mana maree bakka bu'oota ummataf akka darbu murtii laateera.
Dhaabbanni abba gaari ummataa Tarkaanfin sirreeffama si'a dhiyeessu bulchiinsa mootummaa gidduugalaa fi naannoo gadiitti argamaniin deebii ga'aa argachaa akka hin jirre beeksise.
Dhaabbatichi gabaasa raawwi karoora baatii ja'aa magaalaa Adaamatti gaggeessa jira.
Dhaabbata abba gaari ummataatti abba gaari olaanaan Dooktar Indaalee Haylee sadarkaa bulchiinsa mootummaa giddugaleessaa fi naannoo gadiitti kan argamaan yaada furmaata dhaabbatichi dhiyeessuf deebii ga'aa hin laatan jedhaniiru.
Yaadoota furmaata dhaabbatichan laatamu qaamni hojii raawwachiisa mootummaa hojiirra hin oolchu yoo ta'e akka itti gaafatamuuf hojjetama jiraachu kaasaniiru.
Hojiirra oolmaa labsii bulchiinsaa fi to'annoo meeshaa waraanarratti mariin gaggeeffame.
Qopheessummaa ministeera nageenyaan gaggeeffama kan jiru marichi soda sababoota garagaraan uumamuu waliin walqabatee fedhiin hawaasni meesha waraana qabaachuu dabala dhufu ka'eera.
Kanarra kan darbe gama daangaan meeshaan waraanaa seeraan ala galaa  jiru dabala jiraachus himameera.
Marichaan bulchiinsaa fi to'annoo meeshaa waraanarratti yaadota ka'u akka galteetti fayyadamuun rakkinoota muldhatan furuuf akka gargaaru eerameera.
Wixineen labsii bulchiinsaa fi to'annoo meeshaa waraanaa yeroo darbe mana maree bakka bu'oota ummataaf dhiyaate ragga'un isaa ni yaadatama.
Boordii filannoo biyyooleessaa Itiyoophiyaa galmee filattootaaf kan oolu bittaa maxxansaa fi meeshalee garaagaraa xumuruu beeksiseera.
Boordichi meeshalee kanneen eegumsa cimaan mana kuusaa daandii qilleensa Itiyoophiyaa galchee xumuruu ibseera.
Hojiin meeshalee kanneen ramadu dhiyootti kan eegalamu ta'uus ifoomseera.
Kanaan dura guyyaan kenniinsa sagalee Adoolessa 10,2012 akka gaggeeffamuuf yaadni murtoo dhiyaachun ni yaadatama.
Yeroon filannoo akka dheereffamu gaaffii dhiyaate yaada keessa galchinus, ija seeratiin garuu guyyaan kenniinsa sagalee Hagayya 23,2012 akka ta'u walitti qabduun boordiin filannoo biyyoolessaa Burtukaan Miidhagsaa himaniiru.
Ijaarsa hidha haaromsa ilaalchisuun guyyaa har'aa waajjira muummee ministiratti gaggeeffama jira.
Marichi bakka muummeen ministira Dooktar Abiy Ahimad argamanitti gaggeeffama jiraachuun himameera.
Maricharratti ministeroota, miseensoota koree waliigaltee, hayyoota, namoota beekamoo fi kutaalee hawaasaa garagaraa argamaniiru. 
Pireezedaantiin Eertiraa Isaayyas Afawarqii guyyoota sadiif daawwannaa hojiif gara Sawuud Arabiyaa imalaniiru.
Preezdaantichi gara biyyichaa kan imalaniif affeerraa mootiin Saawuudii Salmaan Bin Adulaziiz taasisaaniif jedhamera.
Hoggantoonni lameen hariiroo biyyoota lameenii fi dhimmoota waloo irratti marii ni taasisuu jechuun ministeerri beeksisaa Eertiraa Yamaanee Gabramasqali fuula twiitara isaanin ibsaniiru.
Waltajjiin marii faayidaa fi ga'ee mariin qaburratti xiyyeeffatu gaggeeffame.
Waltajjin hoteela hiltanitti mata duree "rakkinoota keenya mariidhaan hiikkachuu maaliif dadhabne?"Jedhuun gaggeeffameera.
Waltajjichi mariin ga'een ijaarsa biyyaaf qabu, marii dhugaadhaan gara dimookiraasitti akka ce'uu fi marii bu'a qabeessa irratti hirmaattoonni mari'ataniiru.
Marichaarratti jaarsoliin biyyaa, abbootiin amantaa, namoota beekkamoo, bakka buutoota ministeera nageenyaa fi qamoonni dhimmi ilaallatu hirmaataniiru.
Muummeen ministira Dooktar Abiy Ahimad daawwanna Emmireetota Arabaa Gamtoomaniitti taasisaa turan xumuruun lammiile Itiyoophiyaa mirgi isaanii dhiibamee 135 waliin gara biyyaatti deebi'an.
Itiyoophiyanonni kunneen paaspoortiin dhabuun biyyaa akka hin baaneef waggoota hedduuf dhorkamaniiru.
Dooktar Abiy Ahimad bu'uuraa waligaltee mootummaa biyyichaa waliin taasisaniin Itiyoophiyannoota kanneen waliin gara biyyaa deebi'aniiru.
Lammiileen Itiyoophiyaa giddugala bahaa jiraatan sababoota garagaraan mana sirreesaa fi iddoo baqanna kan turan akkasumas baqqattumma idilee hin taaneen Emmireetota Arabaa Gamtooman kan jiraataniif dhiifamni kan taasifameef yoo ta'u, kanneen Emmireetota Arabaa Gamtooman jiraachuu barbadaniif ammoo eyyaamni seera qabeessuuma jireenyaa keennamefi akka jiraataniif eyyamameera.
Wayita amma Dooktar Abiy Ahimad waliin gara Itiyoophiyatti kan deebi'an warreen feedhi qabaniidha jedhame.
Alaazaar Taddalaatu gabasee.
Haleellaa baadiyyaa Kaameeroon keessatti raawwateen namoonni 22 lubbuun darban.
Kaaba Lixa Kaameeroonitti namoonni 22 ajjeefamanuusaanii dhaabbanni mootummota gamtoomanii gabaaseera.
Namoota iddoo Ntuumboo jedhamtu keessatti ajjeefaman keessaa walakkaan isaanii daa'imman yoo ta'an miidhamtoonni hedduun immoo osoo lubbuun jiranii awwaalamuusaanii miidiyaan biyya keessaa gabaaseera.
Taatee gaafa Jimaataa uumame kanaaf qaamni itti gaafatamummaa fudhate jiraatuu baatus paartiin mormituu garuu waraanaa biyyatti qeeqeera.
Gareelee biyyattii gargar fottoqsuuf lolaa jiran waliin waggoota sadii oliif lolatti kan jiru mootummaan Kaameeroon hamma ammaatti haleellaa raawwaterratti yaadaa hin kenninne.
Hojjataa dhaabbata mootummoota gamtoomanii  kan ta'e Jemis Nunaan BBC'tti akka himetti namoota ajjeefaman keessaa dubartiin ulfaa ni jirti jedheera.
Daa'imman 14 ajjeefaman keessaa saglan isaanii daa'imman waggaa 5 gadiitti jedheera.
Obbo Nunaan akka jedhetti taatee kun jiraattoota naannichaatiif hamaa ture jedheera.
Agboora Mbaallaa namni sochii siyaasaa keessatti beekamtii qabus haleellaa kanaaf "waraana biyyattiitu itti gaafatamumummaa qaba," jedha.
Eega mormiirratti humnoonni nageenyaa haleellaa raawwachuu jalqaban booda bara Franjoota 2017 gareeleen addatti hidhatan baay'achaa dhufaniiru.
Gareen hidhatan kunneenis biyya haaraa kan Ambaazooniyaa jedhanii waamaniif walabummaa labsaniiru.
Pireezedaantiin Kaameeroon Paawul Biyya garuu garee kanneen "shorarkeesitootaa" jechuun murteesaniiru.
Eega waldhabdeen kun jalqabee as namoonni 3,000 ol ta'an yoo du'an namoonni 70,000 ol ta'an immoo qe'eesaaniirraa buqqa'aniiru.
Muummeen Ministira FDRI Dooktar Abiy Ahimad mootii Emmireetota Arabaa Gamtoomanii Sheek Mahammad Biin Al Nahan waliin mari'ataniiru.
Anga'oonni lamaan dhimmoota waloo biyyoota lamaan fayyadan irratti mari'ataniiru.
Hariroon biyyoota lamaa baroota dheeraaf ture kana gara sadarkaa caalutti ceesisuuf akka hojjetan himaniiru.
Haaluma walfakkatuun dhimmoota naannoo fi idil addunyaarrattis mari'taniiru.
Muummeen Ministira FDRI Dooktar Abiy Ahimad dawwanna isaanii Emmireetota Arabaa Gamtoomanii xumuraniiru.
Dawwannaa isaanii kanaanis Emmireetota Arabaa Gamtoomanii keessa lammilee Itiyoophiyaa kuma 10 ol seeraan ala jiraatan, karaa seera qabeessa taheen akka jiraataniif waliigalaniiru.
Biyyoota kanninitti Itiyoophiyaanonni sanada seeraa qabeessa hin qabne rakkooleen qaban akka furamuuf waliigalameera.
Kana malees ilmaan lammiilee Itiyoophiyaa kan itti baratan mana barnoota banuuf waliigalameera.
Hojii dipplomaasii daawwannaa kanaan raawwateen, iddoon ijaarsa bataskaana ortoodoksis heeyyamameera.
Dubaayii fi kutaa biyyaa Jaarjaatti hordoftoota amantaa piroteestaantiif iddoon kadhanna akka kennamuuf murtaa'uusaa, Emmireetota Arabaa Gamtoomaniitti ambaasaaddarri Itiyoophiyaa Suleemaan Daddafoo dubbataniiru.
Barnoota filattootaa fi filannoo taajjabuurratti mari'atamaa jira.
Boordiin Filannoo Biyyoolessaa Itiyoophiyaa barnoota filattootaa fi filannoo taajjabuurratti dhaabbilee hawaasa siiviilii waliin mari'achaa jira.
Muuxannoo barnoota filattootaa fi filannoo taajjabuu, kenniinsa eeyyama barnoota filattootaa, qajeelfama naamusaa irratti mari'atamaa jira.
Jiraattoonni godina Harargee Lixaa jijjirama biyyatiitti mul'achaa jiru ilaalchisun hiriira deeggarsa bahan.
Godinichatti jiraattonni aanoolee 15 fi bulchiinsa magaala lamaa hiriiricha duula qulqullinaa fi hojiiwwan kunuunsa naannoo raawwachuun Muummee ministira Dooktar Abiy Ahimadii fi hojii jijjiirama biyyattiitti muldhacha jiru deeggaruun aantummaa qaban agarsiisaniiru.
Jiraattoonni sagantaalee paartii Badhaadhinaaf qaban deeggarsan ibsaniiru.
Dabalataniis, paartichaaf kennaa maallaqaa fi horii laachuu raga waajjira dhimmoota kominikeeshinii godinichaarra argame ni mul'isa.
Jiraattonni Naannoo Soomaalee Magaalaa Jigjigaa deemsa paartii badhaadhinaa deeggaruuf hiriira bahan.
Hiriira deeggarasa kanarratti namoonni kuma 20 ol hirmaataniiru.
Hiriirichi mata duree "gamtaadhaan gara badhaadhinaatti" jedhuun gaggefameera.
Ummanni naannichaa sirna feederaalizimii dhugaa ijaaramu keessatti qixa hirmaachuu isaatiinis gammachuu guddaa qaba jedhameera.
Hiriiricharratti Itti aanaa Preezdaanti naannicha obbo Musxafee Mahaammad dabalate hoggantoonni hojii olaanoon argamaniiru.
Muummeen ministira Dooktar Abiy Ahimad Emmireetota Arabaa Gamtoomaniitti lammiilee mirgi isaanii dhiibamee 135 taa'an gara biyyaatti fudhatanii ni deebi'u.
Muummeen ministira Dooktar Abiy Ahimad daawwanna isaanii Emmireetota Arabaa Gamtoomanii har'a xumuraniiru.
Waliigaltee mootummaa biyyatti waliin ta'e bu'uureffachuun lammiilee Itiyoophiyaa mirgi isaanii dhiibamee 135 taa'an gara biyyaatti fudhatanii kan deebi'an.
Alaazaar Taaddaleetu gabaase.
Bulchiinsa magaalaa Buraayyuutti sirna eebba hoteela tokkoorratti walitti bu'insa uumameen namoota hanga tokkorra miidhaan qaamaa ga'uu bulchiinsi magaalicha beeksise.
Bulchiinsa magaalichaatti hogganaan wajjira dhimmoota kominikeeshinii mootummaa obbo Abdallaa Xibeesso Faanaa Broodkaasting Koorporeetitti akka himanitti guyyaa kaleessa sirna eebba hoteela tokkoorratti walitti bu'insa uumameen artistoota lamarra miidhaan qaamaa salphaan ga'uu eeraniiru.
Yerichatti poolisiin naannicha ga'un walitti bu'insicha dhaabuun miidhaan dabalataa akka hin qaqqabne taasiseera jedhan.
Bulchiinsi magaalicha miidha kana eenyu akka qaqqabsiise gareen poolisii ijaarame qorachaa jiraachu himaniiru.
Kanaan ala miidiyaa hawaasummarra waa'ee miidha qaqqabee, namoonni hidhamaniiru fi miidha qaqqabe kana poolisitu geessise jedhame kan odeeffamu odu sobaati jedhaniiru.
Yeroo ammaa kana magaalichi haala nagaarratti argama jedhan.
Karoora barmaatilee miidhaa dubartootarra ga'u ittisuuf qophaa'e naannoo Oromiyaatti beeksisuun eegalame.
Karoora umrii malee heerumsiisuu fi kittaanuu dubartootaa ittisuuf ba'e ilaalchisee hubannoo uumuu eegaluu isaa Ministeerri Dubartoota, Daa'immanii fi Dargaggootaa FDRI beeksiseera.
Hojiin hubannoo uumuu kun naannoo Oromiyaa godina Jimmaatti eegalameera.
Karoorri kun karoora kanneen biroo caalaa bifa addaan qophaa'uun barmaatilee dubartootarra ga'an ittisuuf saffisaan hojjechaa jiraachuu ministeerichi beeksiseera.
Sagantaa beeksisuu kanarratti bakka buutoonni dhaabbilee dubartootaa, daa'immaanii fi dargaggootarratti hojjetan, dhaabbileen amantaa fi qaamooleen dhimmichi ilaallatu 250 ol ta'an hirmaataniiru jedhame.
Guyyaan Raayyaa Ittisa Biyyaa Itiyoophiyaa Ajaja Bahaatti kabajame.
Ajajni Bahaa Raayyaa Ittisa Biyyaa Itiyoophiyaa guyyaa Raayyaa ittisa biyyaa 8ffaa duula qulqullinaa,dhiiga arjoomuu fi mariidhaan magaalaa Harariitti kabajeera.
Marii Paanaalii kanarratt kan argaman ajeejaan ajaja bahaa Meejar Jeneraal Zawduu Balaay akka jedhanitti, raayyaan ittisa biyyaa rakkoo isa qunnamu hunda bira dabruun biyyattitti nageenyi akka bu'u murannoon hojjechaa jira jedhan.
Naannichatti rakkoo nageenyaa uummamu furuuf hawaasa waliin of eeggannoo cimaan hojjechaa jiraachuu himaniiru.
Miidhaa uummataa fi qabeenyarra ga'aa jiru bu'ura seeraan ittisuuf murannoo fi itti gaafatamummaan hojjetamaa jira jedhan Meejar Jeneraal Zawduu Balaay.
Pireezedaantiin Sudaan Kibbaa Saalvaa Kiir Mootummaa waloo hundeef haala mijeessaa jiraachuu ibsan.
Saalvaa Kiir ibsa har'a laataniin, bulchiinsa naannoolee Sudaan Kibbaa 32 irraa gara naannoolee 10tti xiqqeessuuf murteessuu himaniiru.
Pireezedaanti Saalvaa Kiir guyyaa har'aa akka beeksisaniitti, mootummaa waloo hundeessuuf waliigaltee yeroo dheeraaf eeggama ture hojiitti hiikuuf hojjechaa jiraachuu himaniiru.
Murteen har'a murteessine murtoo gaddisiisadha, nageenya biyyattiif garuu baayy'ee murteessadha jedhan.
Mormitoonnis murtoo kanaaf qophiidha jedheen amana jedhan Preezdaanti Saalvaa Kiir.
Mootummoonni Misoomaa Baha Afrikaas (IGAD) lakkoofsi bulchiinsa naannoolee biyyattii hanga guyyaa 22, 2, 2020tti furmaata akka argatu beellama kenneefi ture.
Waliigaltee Mootummaa waloo hundeeessuuf Pireezedaanti Saalvaa Kiir fi morkataan isaanii Dooktar Riik Maachaar hojiitti hiikuuf humnoota mormitootaa garaagaraa walitti gurmeessuu dadhabuun gufuu isa olaanaa ture jedhameera.
Saalvaa Kiir murtee kana irra ga'anis Dooktar Riik Maachaar garuu murtoo irra hin geenye jedhame.
Paartiileen biyyattii mootummaa waloo hundeessuuf waliigalee yeroo dheeraf eeggama ture xumurutu irraa eeggama jedhu xinxaaltoonni siyyaasaa.
Sudaan Kibbaa erga akka mootummaa birmadummaatti hundooftee waggoota shaniif jeequmsa hamaa keessa turte.
Sababa kanaan lammiileen biyyattii hedduun godaansaaf saaxilamaniiru.
Dhiibbaa Dhaabbaata Mootummoota Gamtoomanii, Ameerikaa fi biyyoota naannichaan Pireezedaanti Saalvaa Kiir fi morkataani isaanii Dooktar Riik Maachaar waliigaltee nageenyaa bara Faranjootaa 2018 walii mallatteessanii turan.
Akka walii galtee kanaatti baatii Sadaasaa bara Faranjootaa 2019tti mootummaa waloo hundeessuu ture.
Yaa ta'uu tii walii galteen kun guyyoota 100f dubbatti harkifachuu isaa himameera.
Naannoo Tigraay magaala Maqaleetti bu'uuraaleen misoomaa Birrii biiliyoona 4 oliin ijaarraman ebbifaman.
Hundeeffama waggaa 45ffaa Adda Bilisa Baasaa Ummata Tigraay Gurraandhala 11 sababeeffachuudhan bu'uuraaleen misoomaa Birrii Biiliyoona 4 oliin ijaarraman ebbifamaniiru.
Bu'uuraaleen misoomaa har'a ebbifaman daandii aspaaltii fi addabaaba'ii Agaaziiti.
Itti aanaan preezdaantii naannichaa Dooktar Dabratsiyoon G/mikaa'eel sirnicharratti argamuun ebbisaniiru.
Afa yaa'ii Mana Maree Federeeshinii FDRI aadde Keeriyaa Ibraahiim, af yaa'ii mana maree naannichaa obbo Rufaa'eel Shifaarree fi hoggansi naannoo fi magaalichaa argamaniiru.
Kaleessas ijaarsa bu'uuraalee misoomaa Birrii biiliyoona 1.3 oliitif dhagaan bu'uuraa kaa'ameera.
Yoonaataan Gizaachawtu gabaase.
Muummee ministiraa Dooktar Abiy Ahimad dubartoota Itiyoophiyaa biyyoota Arabaa jiraatan waliin Abudaabiitti mari'atan.
Muummee ministiraa Dooktar Abiy Ahimad Itiyoophiyaanota Jiddaa, Duubaay, Abu Daabii, Beeyruut, Jiizaan, Baahireen, Riyaadii fi biyyoota Arabaa addaddaarraa walitti babba'an waliin mari'ataniiru.
Rakkoolee Itiyoophiyaanota kanneen mudatanii fi furmaata isaaniirratti mari'ataniiru.
Waltajjicharratti dubartoonni Itiyoophiyaa hojiilee addaddaarratti bobba'an hirmaataniiru.
Dubartoonni ragaalee imalaa fi jireenyaa hin qabne 53 kan Imbaasii Itiyoophiyaatti da'atan maricharratti hirmaataniiru.
Dooktar Abiy Itiyoophiyaanota karaa seeran alaatin, dhiibbaa faddaaltotaatin biyyaa ba'anii da'annaa keessa jiran waliin mari'atanii rakkoo isaanirra ga'e dhaggeeffachuun gadda isaanii ibsaniiru.
Biyyootii Arabaa waliin hojjechuudhan rakkoolee mudatan hiikuuf kan hojjetamu ta'uu eeraniiru.
Baahireenitti lammiiledhaaf dhiyeenyatti deeggarsa laachuuf qoonsilaan kan banamu ta'uu ibsan.
Lammiilee eeyyama jireenyaa fi hojii hin qabne fedhiidhan mootummaan gara biyyaa deebisuuf tumsa kan taasisu ta'uu eeran.
Godina Iluu Abbaa Booraa aanaa Yaayyootti namoonni meeshaalee waranaa seeraan alaa daddabarsan sadi too'ataman.
Qaamooleen kunneen naannoo Gaambeellaarraa gara Finfinneetti imalarra osoo jiranuu sakata'iinsa taasifameen Kilaash koov 40 walii too'annoo jala ooluu ajejaan Waajjira Poolisii aanichaa Saajiin olaanaan Kadir Abbaafooggii ibsaniiru.
Namoonni kunneen too'annoo seeraa jala ooluun qorannoon irratti gaggeeffamaa akka jiru Saajiin olaanaan himaniiru.
Daddabarsa meeshaalee waranaa seeraan alaa ittisuuf hawaasni hirmaannaa cimaa gochuu akka qabu waamicha dhiyeessaniiru.
Rakkoo mana jireenyaa hiikuuf hojjetamuu qaba jedhame.
Biiroon Misooma Magaalaa fi Manneenii Oromiyaa waltajjii marii qooda fudhattoota magaalota Oromiyaa waliin magaalaa Adaamaatti mari'ateera.
Marii kanaanis rakkoo mana jireenyaa hiikuuf tumsaan hojjechuun ni barbaachisa jedhaniiru.
Marii qooda fudhattoota magaalota Oromiyaa irraa walitti dhufan waliin taasifameen sagantaawwan bulchiinsi mana mootumma, waldaa mana jireenyaa, manneen waliinii fi misooma riil isteetii irratti hojii hojjetamaa tureen bu'aan akka salphaatti hin ilaalamne raawwatamaa turuu illee, hanqina bal'aa fi irraa baratamuu qabu ta'u, hogganaan Biiroo Misooma Magaalaa fi Manneenii Oromiyaa obbo Jamaal Kadir ibsaniru.
Dabalataanis rakkoo mana jireenyaa magaalota Oromiyaa keessatti mul'atu qorannoon deeggaramuun, seerotaan sirreeffamuu qaban sirreessun jalqabame kutannoon hojiitti hiikuf hojjetamuu akka qabu himaniiru.
Jilli bulchaa bulchiinsa Gadaariif Meejar Jeneraal Nasraddiin Abdiin duurfamu daawwannaaf Goondar galeera.
Itti aanaan kaantibaa bulchiinsa magaalaa Goondar Injiinar Maastawaal Siyyuum jila kanaaf simannaa taasisaniiru.
Meejar Jenaraal Nasraddiin Abdiin akkan biyya koo jirutti natti dhaga'ama jira jedhan.
Turtii isaanii keessattis dhimmoota hariiroo Itiyoophiyaa fi Sudaan cimsuurratti marii ni taasisu jedhameet eegama.
Meejar Jenaraal Nasraddiin Abdiin ebba buufata gogaa Warataa boqonnaa jalqabaarratti ni hirmaatu jedhameera.
Minaalee Aayyanawtu gabaase.
Muummee ministiraa FDRI Dooktar Abiy Ahimad itti aanaa preezdaantii, itti aanaa muummee ministiraa Emmireetota Arabaa Gamtoomanii fi bulchaa Duubaay Sheek Mahaammad Biin Rashiid Al Maktuum waliin mari'ataniiru.
Sheek Mahaammad Biin Rashiid Al Maktuum tattaaffii Dooktar Abiy Itiyoophiyaa fi Afrikaatti jijjiirramaa fi nageenya waaraa mirkaneessuuf taasisan dinqisiifachuun, hojii isaanii kan deeggaran ta'uu ibsaniiru.
Marii guyyaa kana Duubaayitti gaggeessaniin gaaffilee fi rakkoolee lammiileen Itiyoophiyaa Emmireetota Arabaa Gamtoomanii keessa jiraatan qaban haala furuun danda'amurratti mari'ataniiru.
Dooktar Abiy marii guyyaa kaleessaa lammiilee Itiyoophiyaa fi bakka buutota waliin taasisan irratti gaaffilee ka'an, Sheek Mahaammad Biin Rashiid Al Maktuumiif dhiyeessaniiru.
Dooktar Abiy, eeyyama hojii, iddoolee waaqeffannaa, ijaarsa manneen barnootaa fi dhimmoota walfakkaatanirratti gaaffilee lammiileen Itiyoophiyaa kaasan qaama dhimmi ilaalu waliin kan mari'atan ta'uu waadaa galaniit turan.
Marii gaggeessanis Abuudaabiitti Mana Amantaa Ortodooksii Itiyoophiyaaf iddoon ijaarsaa eeyyamamuu ragaan Ministeera Dhimma Alaa FDRI irraa argame ni muul'isa. 
Yaadni dureewwan Gamtaa Afrikaa, haala waqtaawaa Afrikaa ilaalcha keessa kan galche ture jedhan odu himaan Ministeera Dhimma Alaa FDRI obbo Nabiyaat Geetaachaw.
Nageenyii fi tasgabbii waaraan aardichatti akka uumamu yaa'ii dureewwan Gamtaa Afrikaa 33ffaarratti ka'ee ejjennoon qabameera jedhan ibsa har'a laataniin.
Aardii sagaleen meeshaa waraanaa itti hin dhaga'amne uumuun, misooma Afrikaatif haala mijataa uumuun akka barbaachisu mari'atameeran eeran.
Haaluma kanaan Afrikaa waldhabbii fi walwaraansa keessaa baasudhaaf rakkoolee jiran bu'uuraa hiikuurratti xiyyeeffatameera jedhan.
Filannoon biyyoolessaa Itiyoophiyaan barana gaggeessitu nagayaan akka xumuramu hojiin hubannaa uumuu hojjetameeran kaasan.
Itiyoophiyaan dhaabbilee gamtichaa lama; Mana Maree Nageenyaa Gamtaa Afrikaa fi Paanalii Namoota Beekamoo Afrikaatif filatamteetti jedhan.
Yaa'ichaan cinaatti dureewwan biyyoota Afrikaa, hoggansa dhaabbilee aardii fi idil addunuaa waliin dhimmoota waloorratti mari'atameera.
Itiyoophiyaanonni Taanzaaniyaatti hidhaarra turan 128 har'a gara biyya isaanii kan galan ta'uu ibsan.
Ministirri Ministeera Dhimma Alaa Ameerikaa Maayik Poompiyoon Gurraandhala 9 amma 11,2012tti Itiyoophiyaa kan daawwatan ta'uu ibsaniiru obbo Nabiyaat.
Dhaabbileen invastimantii nageenya naannoo eeganii akka hojjetan dhaamame.
Naannoo Oromiyaatti dhaabbileen gosoota invastimantii adda addaarratti bobba'an, seera labsii invastimantii eeganii akka hojjetan dhaamameera.
Aanga'oonni mootummaa naannoo Oromiyaa Abbaa Taayitaa Eegumsa Naannoo fi Jijjiirama Qilleensaa Dooktar Nagarii Leencotiin duurfamu sochii invastmantii godina Shawaa Bahaa aanaa Lumeetti argaman dawwataniiru.
Aanaa Lumeetti dhaabbilee invastimantii abaaboorratti boba'an; Flooransiis Abisiiniyaa Faarm, Duumeen Ooreenjii fi Daasaa daawwatamaniiru.
Dawwii kanarratti kanargaman itti aanaan daayreektara abbaa taayitichaa obbo Boonsaa Yaaddeessaa dhaabbilee invastimantii hojjettoota dhaabbatichaa fi hawaasa naannoorratti miidhaa geessisaa jiran seera labsii danbii invastimantii hin hordofnerratti tarkaanfii akka fudhatan himaniru.
Dajanee Gonfaatu gabaase.
Dhimmoota seeraa filannoo biyyoolessaa Hagayya 2012 keessa gaggeeffamu waliin walqabatee ka'aniif, dhaddachi gurmaa'ufi.
Manni Murtii Waliigalaa Federaalaa akka beeksisetti, labsiin lakkoofsa 1162/2012 dhiyeenya ba'e dhimmoota filannoo waliin walqabatee ka'uu malan bal'inaan ilaalera.
Rakkoo naamusaa, galmee filattootaa fi kaadhimamoo, lakkaawwii sagalee, bu'aa filannoo ifoomsuurratti falmii seeraa mudachuu malan bal'inaan kaa'era.
Dhaddacha dhimma filannoo ilaaluu danda'u gurmeessuuf Boordii Filannoo Biyyoolessaa Itiyoophiyaa waliin hojjetamaa jiraachuu itti aanaan preezdaantii Mana Murtii Federaalaa Sadarkaa 1ffaa obbo Tasfaayee Nawaay ibsaniiru.
Hojichis walabummaa mana murtichaa akka hin dhiibnetti hojjetama jedhaniiru.
Rakkoo diinagdee fi hoji dhabdummaa hiikuuf, rakkoowwan seektarootaa adda baafamaa jira jedhan obbo Shimallis.
Rakkoo diinagdee fi hoji dhabdummaa hiikuuf, rakkoowwan seektarootaa adda baasuun murteessadha jedhan itti aanaan preezdaantii mootummaa naannoo Oromiyaa obbo Shimallis Abdiisaan.
Obbo Shimallis kana kan jedhan rakkoo damee invastimantii naannoo Oromiyaa hiikuuf waltajjii Hoteela Ililliitti mari'atamerratti.
Waltajjicharratti abbootii qabeenyaa waliin mari'atameera.
Waltajjii marii kanarratti itti aanaa preezdaantii mootummaa naannoo Oromiyaa obbo Shimallis Abdiisaa dabalatee hoggantoonni olaanoo federaalaa fi naannoo argamaniiru.
Obbo Shimallis rakkoo damichaa furuuf Biig Wiin waliin hojjetamaa jira jedhan.
Hojiilee invastimantii harkifatan ariitidhaan gara hojiitti galchuu fi invastaroota haaraa biyya keessaa fi biyya alaa hawwachuuf rakkoowwan jiran adda baasuun furmaata kennaa deemuun barbaachisaadha jedhaniiru.
Hanga har'aatti rakkoowwan seektaroota 66 adda kan ba'e yoo ta'u, hojiin kunis kan itti fufu ta'a jedhameera.
Rakkoolee walfakkaataa furuu fi damicha jajjabeessuuf ammoo ga'een seektarri dhuunfaa murteessadha jechuu isaanii Biiroo Dhimmoota Koominikeeshinii Mootummaa Naannoo Oromiyaarraa odeeffanneerra.
Rakkoowwan qoratamanii adda ba'an hiikuun, gara badhaadhinaatti cee'uf ammoo sirni diriiruu akka qabu eeraniiru.
Filannoon biyyoolessaa 2012 sagantaa fooyya'een Hagayya 23,2012 akka gaggeeffamu murtaa'e.
Koonfaransiin qooda fudhattoota filannoo gaggeeffamaa jira.
Sagantaa fooyya'aa filannoon biyyoolessaa itti gaggeeffamu walitti qabduun Boordii Filannoo Biyyoolessaa Itiyoophiyaa aadde Birtukaan Miidhagsaan dhiyeessaniiru.
Kanaan dura guyyaan kenniinsa sagalee Adoolessa 10,2012 akka gaggeeffamuuf yaadni murtoo dhiyaachun ni yaadatama.
Yeroon filannoo akka dheereffamu gaaffii dhiyaate yaada keessa galchinus, ija seeratiin garuu guyyaan kenniinsa sagalee Hagayya 23,2012 ta'a jedhaniiru.
Dhiibbaa waqtiin Gannaa uumuu malurratti Eejansii Meetrooloojii Biyyoolessaa Itiyoophiyaa waliin hojjetamaa jira jedhan.
Muummee ministiraa Dooktar Abiy Ahimad Duubaay, Istaadiyamii Shabaab Al Ahliitti Itiyoophiyaanota biyyoota Arabaa jiraataniif ergaa dabarsan.
Muummee ministiraa ergaa dabarsaniin mirgaa fi faayidaan Itiyoophiyaanotaa akka kabajamu hojjechaa jirra jedhaniiru.
Mirgi lammiilee akka kabajamuuf mootummoota biyyootii waliin waliigalteen taasifameera jedhan.
Simannaa isaanif taasisaniifis galateeffataniiru.
Sirna istaadiyamichatti gaggeeffamerratti Itiyoophiyaanonni Saawudii Arabiyaa, Liibaanoos, Kuweet, Oomaan, Kwaataarii fi Baahireen jiraatan hirmaataniiru.
Muummee ministiraa Dooktar Abiy Ahimad kaleessa ture daawwii hojiitif gara Emmireetota Arabaa Gamtooman kan imalan.
Turmaata isaanitiin faayidaa fi mirga Itiyoophiyaanotaa kabachiisuurratti ni mari'atama.
Dooktar Abiy kaleessa Itiyoophiyaanota baha jiddugaleessaa jiraatan 250 ol ta'an waliin mari'ataniiru.
Mariin qophii wixinee sanada waliigatee haalaa guutinsaa fi gadi lakkifama bishaan hidha haaroomsaa ilaalchisee Waashingitan DCtti gaggeeffamaa ture waliigaltee malee xumurame.
Mariin qophii wixinee waliigaltee guyyoota lamaaf haala guutinsaa fi gadi lakkifama bishaan hidha haaroomsaarratti gaggeeffamaa ture osoo guduunfaa hin argatin xumurameera.
Mariin qophii wixinee sanada waliigaltee haala guutinsaa fi gadi lakkifama bishaan hidha haaroomsaa ilaalchisee Ameerikaatti gaggeeffamaa ture marsaa kanaan waliigaltee malee xumuramuu Ameerikaatti ambaasaaddarri Itiyoophiyaa Ambaasaaddari Fitsum Aragaa ibsaniiru.
Mariin Itiyoophiyaa, Sudaanii fi Gibtsi gedduutti gaggeeffamaa ture guduunfaa malee xumuramuu isaa Ambaasaaddar Fitsum fuula feesbuukii isaaniin ibsaniiru.
Ministirri Minsteera Bishaan, Jallisii fi Iinarjii FDRI Dooktar Injiiner Silashii Baqqalaa torbee kana guyyoota lamaaf qophii wixinee waliigaltee haala guutinsa fi gadi lakkifama bishaan hidha haaroomsaa ogeeyyiin biyyoota sadanii walta'uun qopheessaa jiran gamaaggamuuf gara Ameerikaa Waashingitan DC imaluun isaanii ni yaadatama.
Muummeen Ministira FDRI Dooktar Abiy Ahimadbakka buutoota kominiitii Itiyoophiyaa Giddugala Bahaa jiraataan waliin Abuu Dhaabiitti mari'achaa jiru.
Jilli Muummeen Ministira FDRI Dooktar Abiy Ahimad durfamu lammiilee Itiyoophiyaa Giddugala Bahaa jiratan waliin mari'achuuf Emmireetota Arabaa Gamtoomanii Abuu Dhaabii galanii jiru.
Dooktar Abiy Buufata Xiyyaaraa Idil Addunyaa Abudaabii yammuu ga'an ministira Dhimma Alaa Emmireetota Arabaa Gamtooman Sheeh Abdallaa Biin Zaayidiin simannaan taasifameefira.
Yeroo ammaa Jilli Muummeen Ministira FDRI Dooktar Abiy Ahimad durfamu bakka buutoota kominiitii Itiyoophiyaa Giddugala Bahaa jiraataan 250 ta'an waliin Abuu Dhaabiitti mari'achaa jira.
Xiyyaaronni dhaabbata mootummoota gamtoomanii  gara Liibiyaatti akkasumas Liibiyaarraa gara biyyoota biroos akka hin balaliine dhorkaman.
Humnoonni waraanaa Jeneraal Kaliifa Haftaar balaliiwwan dhaabbata mootummoota gamtoomanii gara Liibiyaa fi Liibiyaarraa iddoo biroottis akka hin taasifamne godhan.
Kunis immoo gargaarsa namoomaa garas geessuu fi nageenya eegsisuurratti dhiibbaa uumaa jira jedhe dhaabbata mootummoota gamtoomanii.
Lolotoonni jeneraal Haftaar yeroo dhihoo asitti balaliiwwan dhaabbata mootummoota gamtoomanii taasisuuf hayyama hin kenninu jechaa turan.
Akka gabaasa AFP'tti jeneeraal Haftaar magaalaa Tirippoolii "naannoo balaliirraa bilisa ta'e" akka ta'uu gochuuf yaada qabu.
Akkasumas balaliiwwan dhaabbata mootummoota gamtoomanii haleellaadhaaf saaxilamoo ta'uu danda'u yaaddoon jedhu jira.
Gaafii fi deebii barressaan ol'aanaa dhaabbata mootummoota gamtoomanii Antooniyoo Gutarees torbee darbe BBC waliin taasissaniin waldhabdeen Liibiyaa "qaanessaadha" jedhan.
Dabalataanis Gutarees akkas jedhan: "waraanni Liibiyaa keessatti taasifamaaru fudhatama hin qabu.
Afriikaan waldhabdee Liibiyaa keessatti adeemaa jiruuf furmaata fiduu gahee ol'aanaa taphachuu dandeetti," jedhan.
dhaabbata mootummoota gamtoomanii gamasaatiin waldhabdee kana furuuf waan barbaachisu hunda ni deeggaras jedhan bareessaan ol'aanaa dhaabbata mootummoota gamtoomanii Antooniyoo Gutarees.
Abbaan alangaa waliigalaa FDRI olaantumma seeraa kabachiisuf nan hojjedha jedhe.
Abbaan alangaa waliigalaa FDRI ibsa har'a baaseen sirnaa haqaa cimsuu, olantummaa seeraa kabachiisuu fi hojii kabachiisu cimsee itii fufuuf hojiiwwan hedduu raawwachaa jira.
Keessumattuu, mootummaan sirna seeraa fi haqaa fooyyesuuf xiyyeeffannoo taasiseen ogeessoota seeraa ofi keessatti kan hammate yaa'ii gorsaa dhimmoota seeraa fi haqaa hundeessuun seeroota dirree mirga namoomaa fi dimookiraasi bal'isuu danda'u foyyeeseera jedha.
Gama biraatin ammoo mirgi namoomaa cabuu, iddoo tokkotti lubbuu nama dabarsuu fi malaammaltummaa cimaa raawwataniiru jedhamanii kan shakkamaan anga'oonni mootummaa, hoggantoonni hojii akkasumaas gocha kana keessatti namoonni hirmaatan  to'atamuun dhimmi isaanii mana murtiin akka ilaalamu ta'eera, fuldurattis ni raawwatama jedheera.
Haata'utii yeroo dhiyoodha as kutaalee biyyatti garagaraatti gochi yakkaa baayyachaa dhufuun keessumattu saba yookiin naannoolee giddutti walitti bu'iinsa garee fi namoota gidduutti ka'u naannoon yakki itti uumame shakkamtootni seera jala akka oolanii fi qorannoo fi himata banuuf adeemsa irratti akka argamu ibseera.
Kana waan ta'eef namoota yakka hojjetan mana murtiitti dhiyeessuf sababiin tokko akka hin jirre ibsa isaan himeera.
Olaantumaa seeraa kabachiisuun dhimma waliigalteef dhiyaatu miti kan jedhe abbaan alangaa waliigala FDRI hawasni namoota yakka raawwatan seeratti akka dhiyaataniif tumsa akka taasisu gaafateera.
Jilli Muummeen Ministira FDRI Dooktar Abiy Ahimad durfamu lammiilee Itiyoophiyaa Giddugala Bahaa jiran waliin mari'achuuf Emmireetota Arabaa Gamtoomanii Abuu Dhaabii galanii jiru.
Dooktar Abiy Buufata Xiyyaaraa Idil Addunyaa Abudaabii yammuu ga'an ministira Dhimma Alaa Emmireetota Arabaa Gamtooman Sheeh Abdallaa Biin Zaayidiin simannaan taasifameefira.
Lammiileen Itiyoophiyaa Emmireetota Arabaa Gamtoomanii jiraatan dabalatee Sawud Arabiyaa, Libaanoon, Kuweet, Omaan fi Baahireen irraa Waltajjicharratti argamuuf Emmireetota Arabaa Gamtooman galaa jiru.
Dooktar Abiy Ahimad Gurraandhala 6, 2012 magaalaa Dubaay Istaadiyeemii Al-maktuum kilabii Shabaab Al-Ahiliitti lammiilee Itiyoophiyaa achi jiraataniif erga ni dabarsu.
Gaafa Sanbataa waltajjii dubartoonni qofti irratti hirmaatan ni gaggeeffama jedhameera.
Mariin muummeen ministiraa Dooktar Abiy Ahimad lammiilee Itiyoophiyaa waliin Duubaayitti taasisan, kallattii bobbii hojiirratti murteeessadha jedhan Ambaasaaddar Suleeymaan Daddafoon.
Emmireetota Arabaa Gamtoomanitti Ambaasaaddarri guutuu Itiyoophiyaa Suleeymaan Daddafoon marichi kallattii bobbii hojii fulduraatif murteessadha jedhan turtii Faanaa Broodkaastiing Koorporeet waliin taasisaniin.
Marichi Itiyoophiyaan giddugaleessa bahaatti kallatti bobbii hojii hordoftuuf murteessadha jedhan.
Muummeen ministiraa Dooktar Abiy Ahimad guyyaa har'aa gara Emmireetota Arabaa Gamtoomanitti kan imalan yoo ta'u, turtii isanitiin mirgaa fi fayyadamtummaa Itiyoophiyaanotaa kabachiisuurratti marii akka taasisan ni egama.
Ambaasaaddar Suleeymaan turtii bilbilaan Faanaa Broodkaastiing Koorporeet waliin taasisaniin, muummeen ministiraa Dooktar Abiy Ahimad simachuuf qophiin xumuramuu himaniiru.
Guyyaa boruu istaadiyoomii Duubaayitti waltajjiin guddaan ni gaggeeffama kan jedhan yoo ta'u, waltajjii kanarratti lammiileen Itiyoophiyaa kuma 15 ol akka hirmaatan ni eegama.
Gaafa Sanbataa waltajjii dubartoonni qofti irratti hirmaatan ni gaggeeffama jedhaniiru.
Silaabbaat Maannaayyeetu gabaase.
Ministirri Ministeera Dhimma Alaa FDRI obbo Gadduu Aandaargaachaw Itiyoophiyaatti Ambaasaaddara Ameerikaa Maaykil Raaynar waliin mar'ataniiru.
Turtii isaanitiin hariiroo Itiyoophiyaa fi Ameerikaa baroota dheeraa cimsuurratti mari'ataniiru.
Dabalataanis, Wiixata dhufu Gurraandhala 9, 2012 eegalee guyyaa sadiif ministiri Dhimma Alaa Ameerikaa Maayk Poompiyoon daawwannaa hojii Itiyoophiyaatti taasisanirratti mari'ataniiru Kanaan walqabatee qophii jiru ilaalchisuun Itiyoophiyaatti Ambaasaaddara Ameerikaa Maaykil Raaynar ibsa laataniiru.
Jijjiirama siyaasaa fi diinagdee Itiyoophiyaatti taasifamaa jiru haala deeggaruun danda'amurrattis mari'ataniiru.
Muummee ministiraa Dooktar Abiy Ahimad daawwii hojiitif Emmireetota Arabaa Gamtooman galan.
Dooktar Abiy Buufata Xiyyaaraa Idil Addunyaa Abudaabii yammuu ga'an ministira Dhimma Alaa Emmireetota Arabaa Gamtooman Sheeh Abdallaa Biin Zaayidiin simannaan taasifameefira.
Muummee ministiraa turtii isaanitiin mirgaa fi fayyadamtummaa Itiyoophiyaanotaa kabachiisuurratti marii ni taasisu.
Itiyoophiyaanota kuma 15 ta'an waliin ni mari'atu.
Mirgaa fi faayidaan Itiyoophiyaanotaa ala jiraatan kabajamee eenyummaa isaanitiin boonanii akka jiraatan ni mari'atu jedhan.
Bobbiin hojii seera qabeessa ta'e akka jiraatu biyyoota baha jiddugalaa waliin waliigalteewwan seeraa raawwatamaniiru.
Yoordaanoos, Kwaataar, Saawudii Arabiyaa fi Emmireetota Arabaa Gamtooman waliin waliigalteerra ga'ameera.
Mootummaan diippiloomaasii lammummaarratti bu'uureffate hojjechuu isaatin amma ammaatti Itiyoophiyaanonni kuma 100 ol ta'an gara biyyaa deebi'aniiru.
Alaazaar Taaddalaatu gabaase.
Rakkoo nageenyaa yeroo ammaa biyyattii keessatti muul'atu sirreessuu fi furuun ga'ee hunda keenyati jedhan Paatriyaarkiin Ortodooksii Itiyoophiyaa qulqulluu Abuna Maatiyaas.
Haala yeroo fi dhimmoota mana amantichaarratti mata duree "Gaarummaa eenyutu nutti agarsiisa?" jedhuun mariin paanaalii gaggeeffamaa jira.
Nageenyi biyyaaf murteessadha, nageenya malee misoomni hin jiratu waan ta'eef hundi keenya harka walqabannee nageenya biyyattii eeguutu nurraa eeggama jedhan.
Marii kana kan qopheesse Mana Amantaa Ortodoksii Itiyoophiyaatti lallaba wangeelaa fi qaljeelcha ergama duuka buutootaa yoo ta'u, dureewwan amantaa, hayyoonnii fi caasaaleen mana amantichaa irratti argamaniiru.
Biyya abbootiin keenya wareegama kanfaluun nu dhaalchisan dhaloonni ammaa jalalaa fi tokkummaan dhaloota egereef dabarsuuf itti gaafatamummaa fudhachuu qabu jedhan paatriiyaariikichi.
Rakkoolee yeroo ammaa iddoo tokko tokkootti mul'ataa jiru qorannoo saayinsaawaa fi namuusa hayyummaan furuu qabna jedhan.
Dhaloonni meeshaalee daldaltoota siyyaasaa ta'uu akka hin qabne itti gaafatamaan waajjira waliigalaa mana amantichaa qulqulluu Abunee Yaareed dubbataniiru.
Manni amantichaa akkuma bilisummaa amantaalee biroo kabajdu kan ishees kabajamuu qaba jedhan.
Mariin paanaalii kun oolmaa guyyaa tokkoon dhimmoota ijoo ta'an 4 irratti marii ni gaggeessa jedhameera.
Shumat Alamaayyahuu fi Haymaanoota Iyyaasuutu gabaase.
Manni Maree Bakka Bu'oota Ummataa FDRI walga'ii ariifachiisaa isaatin labsii haasaa jibbiinsaa, odeeffannoo sobaa ittisuu fi to'achuuf ba'erratti mari'atee raggaasise.
Manni marichaa walga'ii ariifachiisaa 1ffaa bara hojii waggaa 5ffaasaa gaggeessera.
Labsichi sagalee mormii 23, kan sagalee hin laanne 2 fi sagalee caalmadhaan ragga'eera.
Odeeffannoon sobaa fi haasaan jibbiinsaa bobbii hawaasummaa, siyaasa tasgabbaa'aa, tokkummaa biyyaa, kabajaa mirga namoomaa fi hedduminarratti miidhaa qaqqabsiisa.
Labsichis miidhaa qaqqabuu malu duursee ittisuu fi to'achuuf faayidaa qaba jedhameera.
Dabalataan manni marichaa labsii eksaayiz taaksii, waliigaltee Gamtaa Afrikaa kan Kaampaalaatti mallattaa'ee fi namoota buqqaafamaniif eegumsaa fi deeggarsa taasifamurratti mari'achuudhan raggaasiseera.
Koreen dhaabbii dhimmoota galii, baajataa fi faaynaansii labsii eksaayiz taaksii qophaa'erratti ibsa laachudhaan, manni marichaa irratti mari'achuudhan raggaasiseera.
Labsiin kanaan duraa waggoota dheeraaf kan tajajaile ta'uu, baasii oomishaa bu'uureffachuun kan herreeggamu ta'uu isaatin iftoominni kan isa hanqatu ture jedheera manni marichaa.
Labsii haaraan garuu gatii gurgurtaatin akka herreeggamu waan ta'eef, kaffalaa fi kaffalchiisaaf iftoomina uuma jedhameera.
Konkolaattonni moofaan waggoota dheeraa tajaajilan qabeenya, lubbuu fi naannoorratti miidhaa qaqqabsiisanirraa kan ka'e, labsichi barbaadama isaanii ni xiqqeessa.
Konkolaattonni akkanaa waggaa murtaa'ee ol gara biyyaa akka hin galles ni ittisa; oomishaaleen miidhaa qaqqabsiisanis akka ittifamanii fi barbaadamni isaanii akka xiqqaatu taasisa.Konkolaattota humni isaanii cc 1,300 hin caallee fi konkolaattota miila 3 haaraa biyya keessatti hojjetaman, guutummaan addadda baafamanii kan dhiyaatan, indaastirii biyya keessatiin gariin akka hojjetaman addadda kan baafaman, haaraa ta'anii biyya alaatti hojjetamanii kan galfamaniif eksaayiz taaksiin %30 irraa gara %5 gadi akka siqu ta'eera.
Eksaayiz taaksiin konkolaattota waggaa 1 amma waggaa 2 tajajailan irratti kaa'ame %80 gara %55, waggaa 2 amma waggaa 4 kan tajajailan irratti %130 gara %105 akka sirratu ta'eera.
Waggaa 4 amma 7 kan tajaajilanirratti eksaayiz taaksiin kaa'amu %230 irraa gara %205 akka gadi bu'u murtaa'era.
Waggaa 7 ol kan tajaajilaniif ammoo %430 gara %405tti akka gadi bu'u murtaa'era.
Fooyyessi kunis hawaasa fayyadamaa taasisuurratti kan xiyyeeffatedha.
Tamboorratti paakkeettidhaan %30, takka takkaan ammoo Birrii 5 irraa gara Birrii 8 akka guddate ibsameera.
Bishaan saamsamaarratti eksaayiz taaksiin kaa'ame %15 gara %10 akka sirratu ta'eera.
Dabalataan manni marichaa waliigaltee Maarakaash, chaartara mirga ummattootaa fi namootaa, gabaasota addaddaarratti mari'atee raggaasiseera.
Seera qabeessummaa Mana Maree Waliigalaa Dhimma Islaamummaarratti wixinee labsii qophaa'erratti mari'achuudhan koree dhaabbii dhimmi isa ilaaluf dabarseera.
Jimmaatti hiriirri deeggarsaa fi sosochii hawaasaa taasifame.
Jiraattonni magaalaa Jimmaa fi naannawashee hiriira deeggarsaa muummee ministiraa Dooktar Abiy Ahimad ba'an.
Qophii deeggarsaa kanarratti dhaadannoo "Tokkummaan keenya, kabaja keenyaf!"jedhu qabataniiru.
Sosochiin hawaasaa fi hiriirri deeggarsichaa istaadiyamii Jimmaatti gaggeeffameera.
Waltajjicharratti argamuudhan haasaa kan taasisan kantiibaan magaalaa Jimmaa obbo Makkiyuu Mahaammad ummanni nagaa fi tokkummaasaa eegsisuuf sochii taasisu dinqisiifataniiru.
Hiriirri deeggarsaa walfakkaataan jiraattota bulchiinsa magaalaa Aggaaroo fi aanaalee ollaashee hirmaachise ba'ameera.
Gurraandhala 3,2012 hiriirri deeggarsaa walfakkaatan magaalaa Jimmaatti gaggeeffamuun ni yaadatama.
Boordiin Filannoo Biyyaalessaa Itiyoophiyaa haala walga'iinsa barnoota filannoo fi kenniinsa ragaa ilaalchisee ogeeyyii miidiyaalee waliin marii gaggeessaa jira.
Marichi barnoota filattootaa, gabatee yeroo, gabaasa, naamuusa filannoo fi qajeelfama irratti xiyyeeffachuun gaggeeffamaa jira.
Akkasumas ga'ee miidiyaa, haala waliigalaa, muuxannoo seera biyyattii fi idil addunyaa haala gabaasa filannoorratti mariin kun gaggeeffamaa jira jedhame.
Marii kanarratti ogeeyyii raadiyoo hawaasaa dabalatee, miidiyaaleen naannoo fi federaalaa hirmaachaa jiru.
Haabtaamuu Taklasillaaseetu gabaase.
Ministir deettaan Ministeera Dhimma Alaa FDRI Ambaasaaddar Reedwaan Huseen, ambaasaaddaroota biyyoota gara garaa teessoo isaanii Finfinnee godhatan waliin mari'ataniiru.
Dhimmoota waloo fi idil addunyaa irratti ambaasaaddaroota Baangilaadiish, Hind, Siriilaankaa, Kooriyaa Kibbaa fi Chaayinaa waliin mari'ataniiru.
Naannoo Harariitti sababii walitti bu'iinsaa furuu fi yakka to'achuurratti hojjetamuu Manni Maree Nageenyaa Naannoo Hararii beeksise.
Manni maree nageenyaa naannichaa kaleessa raawwii hojiisaa gamaaggameera.
Koomiishinii Poolisii Naannoo Harariitti daayreektarri daayreektoreetii ittisa yakkaa fi to'annoo tiraafikaa Koomaandar Abdii Ibraahiim akka jedhanitti, sababoota walitti bu'iinsaa hir'isuu fi yakka to'achuurratti hojjetamaa tureera.
Weerara lafaa ittisuurratti hojjetamuu, rakkoo nageenyaa ayyaana Cuuphaarratti uumameen shakkamtoota 168 to'ataman keessaa 138 qoratamanii gadhiifamuu eeraniiru.
Konkolaattota miilla sadii hatamanii turan 18 keessaa, 17 deebifamuu ibsan.
Daldala koontiroobaanditiin meeshaaleen Birrii kuma dhibba 4 fi kuma 47 qabamuu eeran.
Daldala seeran alaa boba'aatin, boba'aa liitirri kumni 4 ol to'atameera.
Daddabarsa namoota seeran alaatin lammiileen 86 fi daddabarsitoonni 11 to'atamanii dhimmi isaanii seeran ilaallamaa jira.
Konkolaattonni lakkoofsa gabatee hin qabne 118 to'atamanii tarkaanfiin irratti fudhatameera.
Itiyoophiyaatti seera, demokraasii fi miidiyaa cimsuudhan raawwii mootummaa fi hirmaannaa ummataa guddisuurratti mari'atamaa jira.
Waltajjiin marichaa magaalaa Bishooftuutti taa'amaa jira.
Waltajjicha kan qopheesse yuunvarsiitota Neezarlaand 3, yuunvarsitoota Itiyoophiyaa 5 fi Abbaa Taayitaa Broodkaastii Itiyoophiyaati.
Karoorri marichaas naannoo Oromiyaa, Amaaraa fi Tigraayirratti hojiirra oola jedhameera.
Waltajjichaan olaantummaa seeraa cimsuu, demokraasii gabbisuu, bulchiinsa ummataa gadii gara olii ta'e jajjabeesuu fi hirmaannaa ummataa gabbisuurratti mari'atamaa jira.
Naannoo Amaaraa godina Goondar Jiddugaleessaa aanaa Xagadeetti guddattoota lama ugguruun maallaqa kan gaafate adabame.
Namichi daa'ima waggaa 7 fi guddataa waggaa 17 ugguree maallaqa gaafate hidhaa cimaa waggaa 25tin adabameera.
Obbo Agaree Yehwaalaashat Qaammee 4,2011 guddataa umrii waggaa 17 Huunaachaw Maasrashaa ugguruun Birrii kuma 30 gaafate, Birrii kuma 20 fudhateera.
Daa'ima waggaa 7 Malkaamuu Xaamyaalaw Muddee 7,2012 ganda Adeetii ugguree Birrii kuma 75 gaafatee, Birrii kuma 15 fudhateera.
Lammiilee Itiyoophiyaa baqannaarra jiran kuma dhibba 1 fi kuma 20 gara biyyaatti deebisuuf hojjetamaa jiraachuu Waajjirri Muummee Ministira beeksise.
Hojiin deebisanii dhaabuus hojjetamaa jira jedhameera.
Lammiileen Itiyoophiyaa baqannaarra jiran kumni dhibbi 1 fi kumni 20 gara biyyaa akka deebi'anii fi hojiin deebisaanii dhaabuu itti fufiinsan hojjetamaa jiraachuu itti gaafatamaan Seekreetariiyaat Preesii Waajjira Muummee Ministiraa FDRI obbo Nigusuu Xilahuun ibsa har'a laataniin dubbataniiru.
Obbo Nigusuun ibsa isaaniin, muummeen ministiraa kanaan dura biyyoota Afrikaa, Ameerikaa fi Awurooppaatti argamuun lammiilee Itiyoophiyaa hedduu waliin haala rakkoo isaanii hiikuun danda'amurratti marii taasisaniiru jedhan.
Marii godhameen bu'aan hedduun argameera jedhan.
Lammiilee Itiyoophiyaa Saa'ud Arabiyaa, Sudaan, Gibtsii fi biyyoota birootti mana hidhaa keessa turan baasuun gara biyyaatti akka deebi'anii fi deebisanii dhaabuuf hojiin bu'aa qabeessa ta'e hojjetamuu obbo Nigusuun ibsaniiru.
Biyyattii keessatti haala mijataa uumuun lammiilee baqannaarraa baraaruu fi iddoo jiranitti rakkoolee isaan qunnaman furuuf xiyyeeffannoon hojjetamaa jiraachuu himaniiru.
Obbo Nigusuun hanga ammaatti hojii diippiloomaasii hojjetameen lammiileen kumni dhibbi 1 ol gara biyyaa akka deebi'an taasifameera jedhan.
Muummeen Ministiraa FDRI Dooktar Abiy Ahimad guyyaa boruutii eegalanii guyyoota sadiif Emmireetota Arabaa Gamtoomanitti daawwannaa kan taasisan ta'uus obbo Nigusuun dubbataniiru.
Yaa'iin dureewwanii 33ffaa fi walga'iin ministiroota hoji raawwachiistuu 36ffaa Gamtaa Afrikaa nagayaan akka xumuramu qooda fudhattoota ga'eesaanii ba'ataniif galanni dhiyaate.
Humni nageenyaa qindaa'aa federaalaa ibsa laaten, yaa'iin Gamtaa Afrikaa nagayaan eegalamee akka xumuramu tumsa taasifameef galateeffateera.
Jiraattonni magaalaa Finfinnee amala gaarii keessummaa simachuu fi keessummeessuun yaa'ichi nagayaan akka xumuramu qooda olaanaa ba'ataniif galateeffamaniiru.
Caasaan nageenyaa sadarkaa sadarkaadhan jiru amanamtummaa heeraa fi biyya isaatif qabu kan itti mirkaneessedha jedheera humnichi.
Imalli tiraafikaa naga qabeessa akka ta'u, lafoon nagayaan akka darbu, keessummoonni nagayaan ba'anii akka galan tumsa taasifameef galateeffateera.
Ibsa Koomiishiniin Poolisii Federaalaa Faanaa Broodkaastiing Koorporeetif ergeen, dhaabbanni taaksii Raayid hojii nageenyatiif konkolaattota ga'aa dhiyeessera; gumaacha taasiseefis galateeffameera.
Leenjiin hoggantoota Paartii Badhaadhinaa guyyoota 15f magaalaa Adaamaatti kennamaa ture xumurame.
Muummeen Minsitiraa FDRI fi Preezdaantii paartichaa Dooktar Abiy Ahimaad sirna cufiinsa leenjichaarratti argamuun ergaa dabarsaniiru.
Hoggantoonni ga'umsaan hawaasa isaanii akka tajaajilanii fi akka walbaraniif leenjii kaayyeeffamee laatamaa ture akka ta'e ibsaniiriu.
Leenjichi ga'aadha jedhamuu baatus hoggansi ergamaaf akka of qopheessuu daandii ni bana jedhan.
Hoggansi qophummaa hin qabne biyyaa fi ummata taajiluu hin danda'u ta'u kan jedhan Dooktar Abiy, qajeelfamaa fi tarsiimoo paartichaa hubatee yeroo hunda qophii ta'uutu irra jiraata jedhan.
Iddoon isiniif laatame yeroo hunda isin faana waan turuuf itti gaafatamummaa qabdaniin ummata keessan haqummaan tajaajiltanii darbuu qabdu jechuun waamicha dhiyeessaniiru.
Fireehiyiwaat Safiitu gabaase.
Tuurk loltoonni Sooriyaa 51 Idliibitti ajjeefamuu beeksifteetti.
Tuurk guyyaa kaleessaa kaaba dhiha Sooriyaatti loltoonni mootummaa 51 ajjeefamuu isaanii beeksisteetti.
Loltoonni kunneen bulchiinsa Idliibitti tarkaanfii hidhattoota Tuurk deeggartuun ajjeefamuu Ankaaran beeksisteetti.
Loltoota ajjeefamaniin alatti Taankiin Sooriyaa lamaa fi mankuusaan meeshaa waraanaa barbadaa'uusaa Ministeerri Rayyaa Ittisa Biyyaa Tuurk beeksiseera.
Waraanni Sooriyaa gama isaatin, waraanni Tuurk haleellaa qaqabsiisef ifatti dubdeebii ni argata jedheera.
Loltoonni Sooriyaa bara Faranjootaa 2012n booda tibba darbe yeroo jalqabaatif daandii Aleeppoo magaalaa guddoo Damaasqotiin wal qunnamsiisu to'ataniiru.
Egasii finciltoonni Sooriyaa fi loltoonni Tuurk waraana Sooriyaarratti haleellaa qaqqabsiisaa turaniiru.
Ministirri Dhimma Alaa FDRI obbo Gadduu Aandaargaachaw barreessaa olaanaa Siiviil Ayiveeshinii Afrikaa waliin mari'ataniiru.
Obbo Gadduun barreessaa olaanaa Siiviil Ayiveeshinii Afrikaa obbo Tafarraa Makkoonniin waliin waajjira isaaniitti marii'ataniiru.
Obbo Tafarraan Siiviil Ayiveeshiniin Itiyoophiyaa ulaagaa nageenyummaa ayiveeshinii idil addunyaa dhibbaan dhibbatti guutuu isaa gareen qorannoo Ayiveeshinii Idil Addunyaa mirkaneessuu isaatin, maqaa Ayiveeshinii Afrikaatiin erga baga gammaddanii dabarsaniiru.
Gama mootummaan hoggansa kennamaa jiru dinqisiifachuun, beekkamtii kana jabeessanii itti fufsiisuuf mootummaan to'annoo fi hordoffii cimsee itti fufuu qaba jedhan.
Obbo Tafarraan dabalataan gabaa geejiba qilleensaa Afrikaa tokko hundeessuuf hojiileen hojjetamaa jiran, dhimmoota naannoo fi sochii ayiveeshinii idila addunyaa waliin wal qabatan obbo Gadduuf ibsuu isaanii ragaan Waajjira Dubbi Himaa Ministeera Dhimma Alaa FDRI irraa argame ni mul'isa.
Hoggantoonni Paartii Badhaadhinaa Paarkii Tokkummaa daawwataniiru.
Hoggantoonni olaanoo Paartii Badhaadhiinaa guyyoota darbaniif magaalaa Adaamaatti leenjii fudhataa turaniiru.
Miseensonni paartichaa wayita turtii leenjichaatti hojiiwwan biqiltuu kunuunsuu fi qulqullinaa irrattis hirmaataa turaniiru.
Miseensi paartichaa leenjii isaanii xumuruun guyyaa kaleessaa masaraa mootummaatti Paarkii Tokkummaa daawwataniiru.
Leenjichi Amajjii 16,2012 eegalee magaalaa Adaamaatti adeemsifamaa tureera.
Leenjichaan dhimmoota paarticharratti hojiin hubannaa cimsuu, jijjiirama akka biyyaatti eegalame, jijjiirama waliin walqabatee tarkaanfii fudhatamee fi kallattii egereerratti mari'ataniiru.
Dabalataan dandeettii hoggansaa cimsuun hawaasni biyyattii fedhii jijjiiramaa qabu irratti deebii kennuuf ergama isaanirraa eegamu akka bahaniif kan qophaa'edha jedhan.
Gamtaan dayaaspoora hirmaanna nageenya biyyaa eegsisuuf taasisuu cimsee akka itti fufu Ministirri Dhimma Alaa FDRI obbo Gadduu Aandaargaachaw waamicha dhiyeessaniiru.
Gamtaan dayaaspoora Itiyoophiyaa mata duree "dayaaspooraan ijaarsa nagenya biyyaaf" jedhuun lammiilee Itiyoophiyaa fi dhalattoota Itiyoophiyaa biyya alaa jiraatan waliin Finfinneetti marii gaggeesseera.
Maricharratti kan argaman Ministirri Dhimma Alaa FDRI obbo Gadduu Aandaargaachaw dayaaspooraan jijjiirama biyyattiin eegalte tumsuuf dandettis beekkumsaas akka qabu kaasaniiru.
Pireezedaantiin gamtaa dayaaspoora Itiyoophiyaa obbo Abirhaam Siyyum gama isaniin yeroo ammaa kana dayaaspooraan nageenya biyyattirra dhimmi isa yaaddeesu hin jiru jedhaniiru.
Gamtaan dayaaspoora Itiyoophiyaa koree waa'ee nageenya hojjetu hundeessuun nageenyaa biyyaa fi ummataaf ni hojjjeta jedhaniiru.
Jijjiirama akka biyyatti gaggeeffama jiru akka itti fufuuf itti gaafatamumma keenya ni ba'anna jedhan dargaggoonni magaalaa Jimmaa fi naannoshe.
Dargaggoonni kun kana kan jedhan guyyaa har'aa magaalaa Jimmaatti jijjiirama Muummee Ministira Dooktar Abiy Ahimad adeemsifamaa jiru deeggaruuf hiriira nagaa waqtii gaggeesanitti.
Muummeen ministira Dooktar Abiy badhaadhina biyyatti mirkaneessuuf carraqqii taasisaan ummatoota biroo waliin ta'uun galmaan ni geenya jedhaniiru.
Sirnicharratti argamuun haasaa kan taasisaan Kantiibaan Bulchiinsa magaala Jimmaa obbo Makiyyuu Mahaammad ummanni oromoo ummata biyyatti waliin ta'uun deemsa dimookiraasi eegalame galmaan ni ga'a jedhaniiru jechuun FM Faanaa Jimmaatu gabaase.
Sudaan preezdaanti duraanii Omar Al Bashir Mana Murtii Yakkaa Idila Adunyaa (ICC) kan magaalaa Haaguutti dabarsitee kennuuf akka tahe manni maree waraanaa biyyattii hime.
Omar Al Bashir yakka duguuggaa sanyii, yakka waraanaa fi sarba mirgoota namoomaan himatamanii ture.
Preezdaantichi garuu yakka irratti dhiyaataa ture kana haalaa turaniiru.
Manni Murtii Yakkaa Idila Adunyaa waggoota 10 oliif yakkoota Daarfur keessatti humna waraanaa isaan raawwateera jedheef isa barbaadaa ture.
Waldhabdee bara Faranjoota 2003 Daarfuriitti ka'e irratti preezdaantichi yakka suukaneessaa lammiilee biyyattii irratti raawwataa turaniiru jedhamuun Mana Murtii Yakkaa Idila Adunyaatti himatamanii ture.
Daarfur keessatti gosoota Fuur, Masaliit fi Zaagwaa jedhaman ajjeesisaa turan jedhamuun himataman.
Gosoota kanneen irra miidhaa qaamaa fi sammuu dhaqqabsiisaa akka turantu himama.
Gamtaan Afrikaa kanaan dura dabarfamanii akka hin kennamne ibsaa tureera.
Omar Al Bashir warraaqsa fi fincila uummataa biyyattiitti bara Faranjoota 2019 keessa ka'een aangoo irraa kaafamaniiru.
Ji'a Muddee darbe keessa ammoo yakka malaammaltummaan hidhaan waggaa lamaa irratti murtaa'ee ture.
Omar al-Bashir fonqolcha mootummaa gaggeessuun ture bara Faranjoota 1989 gara aangootti kan dhufan.
Manni Maree Bakka Bu'oota Ummataa Kamisa dhuftu walga'ii ariifachiisaasaa ni gaggeessa.
Wixinee labsii eksaayiz taaksii, waliigaltee Gamtaa Afrikaa kan Kaampaalaatti mallattaa'ee fi namoota buqqaafamaniif eegumsaa fi deeggarsa taasifamurratti mari'achuudhan ni raggaasisaan eegama.
Dabalataan waliigaltee Maarakaash, chaartara mirga ummattootaa fi namootaa, gabaasota addaddaarratti mari'atee ni raggaasisa.
Wixineen labsii haasaa jibbiinsaa fi odeeffannoo sobaa ittisuuf ba'erratti mari'atee ni raggaasisaan eegama.
Seera qabeessummaa Mana Maree Waliigalaa Dhimma Islaamummaarratti wixinee labsii qophaa'erratti mari'achuudhan koree dhaabbii dhimmi isa ilaaluf ni dabarsaan eegama.
Haala qophii daawwanaa Muummeen Ministiraa DooktarAbiy Ahimad Emmireetota Arabaa Gamtoomanitti taasisuuf jedhan ilaalchisee mariin gaggeeffame.
Muummeen Ministiraa Dooktar Abiy Kamisa dhufuu eegalee guyyoota sadiif Emmireetota Arabaa Gamtoomanitti daawwannaa kan taasisan ta'uu ibsanii turan.
Gurraandhala 6, 2012 magaalaa Dubaay Istaadiyeemii garee Shabaab Al ahilii Almaktumitti lammiilee Itiyoophiyaa fi dhalootan Itiyoophiyaa Emmireetota Arabaa Gamtoomanii fi Baha Giddugaleessaa jiraatan waliin marii kan taasisa ta'uu ergaa dabarsaniiru.
Daawwannichi milkiin akka xumuramu koreen dhaabbatee qophii taasisa jiraachuu himameera.
Lammiileen Itiyoophiyaa bulchiinsoota Emmireetota Arabaa Gamtooman 7 keessa jiraatan Muummee Minsitiraa FDRI Dooktar Abiy Ahimaad waliin akka wal argatan sochiin keessummeessuu fi Loojastiikii maal irra akka jiru daayreektarri Diyaasbooraa Eenjansii Itiyoophiyaa aadde Salamaawiit Daawit walitti qabaa koree olaanaa Dubaay waliin marii taasisaniiru.
Qophiin hanga ammaatti jirus haala gaariirra jiraachuu ibsameeru.
Guyyaa kana laammiilee Itiyoophiyaa gara kana dhufaniif tajaajilli geejjibaa bilisaan qophaa'uu isaa ragaan Dubaay fi Eemireetoota Kaabaatti waajjira Qoosilaa Itiyoophiyaarra argame ni mul'isa.
Ministirri Ministeera Nageenyaa FDRI aadde Mufaariyaat Kamiil Dhaabbata Mootummoota Gamtoomaniitti barreessituu olaantuu dhimmoota ijaarsa siyaasaa fi nageenyaa waliin mari'ataniiru.
Aadde Mufariyaat Kamiil Dhaabbata Mootummoota Gamtoomaniitti barreessituu olaantuu dhimmoota ijaarsa siyaasaa fi naageenyaa Roozmeerii Diiyaakaarloo,Gaanfa Afrikaatti barreessaa olaanaa jila addaa Paarifeet Onaagaa Anaayaangaanii fi Itiyoophiyatti qindeessaa jiraattootaa fi dhimmoota mirga namoomaa Dhaabbata Mootummoota Gamtoomanii Dooktar Kaatriin Sooziin waajjira isaaniitti simachuundhimmoota garagaraarratti mari'ataniiru.
Marichaan aadde Mufariyaat, ministeerichi erga hundaa'e hojiwwan gurguddoo hojjechaa turuu ibsuun, biyyattittii rakkoo nageenyaa mudata ture gara nageenyaa waarawaatti deebisuuf sosochii bal'aan taasifameera jedhan.
Itiyoophiyaan siyaasaan, diinagdee fi damee hawaasummaan jijjiirrama guddaa fidaa jirti kan jedhan aadde Mufariyaat, ijaarsa siyaasaa fi hojii nageenyaarratti xiyyeeffannoo guddaa kennuun hojjetamaa jira jedhaniiru.
Ministeerichi sagantaa tajaajila tolaa ooltootummaa biyyaalessaa dabalatee sadarkaa biyyatiitti dargaggoota fi dubartoota fayyadamoo taasisuuf kan gargaaran sagantoolee garaagaraa qopheessuuf karoorfatee hojjetaa jira jedhan.
Kaayyoonsaa inni guddaan ilaalcha ijaarsaa siyaasaaa fi aadaa jijjiiruudha jedhan aadde Mufariyaat.
Dhaabbata Mootummoota Gamtoomaniitti barreessituu olaantuun dhimmoota ijaarsa siyaasaa fi nageenyaa gama isaaniin, Itiyoophiyaan ijaarsaa siyaasaaa fi aadaa irratti biyya muuxxannoo cimaa qabdu ta'uu himaniiru.
Yeroo itti aanuutti ammoo Itiyoophiyaa waliin dhimmoota garaagaraarratti waliin kan hojjetan ta'uu himaniiru.
Guyyaan Raayyaa Ittisa Biyyaa Gurraandhala 7, 2012 mata duree "birmadummaa biyya keenyaa fi nageenya hawaasa keenyaa murannoon ni eegna" jedhuun akka kabajamu himameera.
Guyyichi hawaasa waliin marii taasisuun, hojiwwan tola ooltummaa, dorgommiin Ispoortii, agarsiifnii fi sirni qophaa'ummaa raayyaa ittisa biyyaa adeemsisuun kan kabajamu ta'uu Ministeerri Raayyaa Ittisa biyyaa FDRI beeksiseera.
Ayyaanichi imala raayyaan ittisa biyyaa FDRI haga ammaatti taasisee fi aantummaa ummataa isaa kan itti mirkana'u, akkuma kanaan dura ergama isaa murannoon ba'uuf qophii qabu kan itti mul'isuudha jedhame.
Raayyaan ittisa biyyaa nageenya hawaasa fi biyyaa eeguuf murannoon akka hojjeetu ministeerichi beeksiseera.
Ministir deettaan Ministeera Dhimma Alaa FDRI aadde Hiruut Zammanaan, Ministira Dhimma Alaa Moozaambik Veerooniikaa Maakaamoo waliin mari'atan.
Dhimmoota waloo biyyoota lamaaniirratti marii taasisaniiru.
Aadde Hiruut hariiroon biyyoota lamaniin hariiroo seenaa qabeessa ta'uu ibsaniiru.
Itiyoophiyaan hariiroo biyyoota lamaanii caalmaatti cimsuuf kan hojjetu ta'uu fi waliigaltee kana duraa hojiitti hiikuuf hojjetamaa jiraachuu himaniiru.
Aadde Veerooniikaa Maakaamoon gama isaaniin simannaa jila isaaniin durfamuuf taasifame dinqisiifachuun hariiroo biyyoota lamaanii sadarkaa fooyya'aatti ceesisuuf kan hojjetan ta'uu dubbataniiru.
Ministirittiin deeggarsa leenjii balaliisummaa, ogummaa haaroomsa xiyyaaraa fi loltummaa Itiyoophiyaan biyya isaaniif taasifte galateeffachuu isaanii ragaan Ministeera Dhimma Alaa FDRI irraa argame ni mul'isa.
Muummee ministiraa Dooktar Abiy Ahimad preezdaantii Naayjeeriyaa Mohaammaduu Buhaarii waliin mari'atan.
Dooktar Abiy har'a ganama waajjira isaaniitti preezdaanticha simachuudhan mariisisaniiru.
Turmaata isaanitiin hariiroo biyyoota isaanii fi dhimmoota aardiirratti mari'ataniiru.
Tumsa biyyoota lamaaniirrattis waliigalteen mallatteeffameera.
Waliigaltichis damee raayyaa fi sochii bilisaa diippiloomaatiikii fi paaspoortii sarviisii kan eeyyamudha jedhameera.
Preezdaantichi Amajjii 30,2012 yaa'ii dureewwan Gamtaa Afrikaa 33ffaarratti hirmaachuf ture Finfinnee kan dhufan.
Guyyaa har'aas Itiyoophiyaatti daawwii hojiirra jiru.
Jilli Itiyoophiyaa preezdaantii FDRI Saahilawaq Zawdeetin duurfamu sirna awwaalchaa preezdaantii Keeniyaa duraanii Daani'eel Araap Mooy irratti hirmaachaa jira.
Sirni awwaalchaa preezdaantii Keeniyaa duraanii Daani'eel Araap Mooy guyyaa har'aa raawwatama.
Jilli kun ganama har'aa yeroo Buufata Xiyyaaraa Idil Addunyaa Joomoo Keeniyaata ga'uu, ministirri Tuuriizimii fi Bineensota Bosonaa Keeniyaa Najiib Baalaalaa fi aanga'oonni olaanoon biyyattii, akkasumas Imbaasii FDRI Keeniyaatti Ambaasaaddarri guutuu Mallas Alamii fi diippiloomaatonni imbaasichaa simannaa godhaniifiru.
Pireezedaanti Saahilawarq, preezdaantii Keeniyaa Uhuruu Keeniyaattaaf boqachuu Daani'eel Araap Mooyif gadda itti dhaga'ame maqaa ummata Itiyoophiyaatin ergaa dabarsaniiru.
Pireezedaantiin duraanii Keeniyaa kun bilisummaa Keeniyaa fi Mootummoota Misoomaa Baha Afrikaa hundeessuuf, akkasumas nagenya aardichaaf ga'ee olaanaa ba'uu isaanii Pireezedaanti Saahilawarq dubbataniiru.
Lubbuun isaanii darbus hojiin isaan ummata Keeniyaa fi Afrikaaf hojjetan bara baraan kan yaadatamudha jedhaniiru Pireezedaanti Saahilawarq.
Pireezedaanti Saahilawarq maatii, firoottanii fi mootummaa Keeniyaatif jajjabina hawwaniiru.
Daani'eel Araap Mooy Keeniyaan bilisa ega baaten booda preezdaantii lammaffaa ta'uudhan, biyyattii waggoota 24f tajaajiluudhan umrii isaanii 95ffaatti boqataniiru.
Yaa'iin dureewwan Gamtaa Afrikaa 33ffaan nagayaan xumuramuu Koomiishiniin Poolisii Magaalaa Finfinnee beeksise.
Jiraattonni magaalaa Finfinnee caasaa nagayaa cinaa dhaabbachuu isaanitiif koomiishinichi galateeffateera.
Magaalattiin Amajjii 6 eegaltee amma Gurraandhala 2,2012tti walga'iiwwan Gamtaa Afrikaa addaddaa keessummeessaa turuu ibseera.
Yaa'iin dureewwaniis ta'e waltajjiiwwan biroon nagayaan akka xumuraman aadaan gaarii keessummaa simachuu fi gaggeessuu ummataa adda ta'uus eerera.
Keessummoota dabarsuuuf daandin yoo cufamu, obsii fi naamusni ummataa dansaa akka tures ibseera koomiishinichi.
Caasaan nageenyaa hojii boonsaa hojjeteef galateeffateera.
Yaa'iin dureewwan Gamtaa Afrikaa 33ffaan xumurame.
Yaa'ichi magaalaa Finfinneetti Gurraandhala 1 â€“ 2,2012tti gaggeeffamaa tureera.
Yaa'iin baranaa mata duree " Misooma Afrikaatif haala mijataa uumuuf, sagalee meeshaa waraanaa dhabamsiisuu" jedhuun gaggeeffamaa turuun kaleessa halkan xumurameera.
Dhaabbilee Gamtaa Afrikaa ilaalchisee murteewwan hoji raawwachiistuun ragga'an, yaa'iin dureewwanii raggaasiseera.
Itiyoophiyaa dabalatee biyyoonni 10 miseensa Mana Maree Nageenyaa Gamtaa Afrikaa ta'uudhan filatamuun ni yaadatama.
Yaa'ii 33ffaa kanarratti preezdaantonni biyyoota miseensa gamtichaa 32, itti aantonni preezdaantii 3, muummeewwan ministirootaa 7 fi ministiroonni dhimma alaa, akkasumas muummeewwan ministirootaa biyyoota minseensa gamtichaa hin taane 3 hirmaataniiru.
Barreessaa olaanaa Dhaabbata Mootummoota Gamtoomanii Antooniyoo Guutereez dabalatee hoggantoonni olaanoon dhaabbilee idil addunyaa fi giiftii dureewwan biyyoota miseensota gamtichaa 18 yaa'ii kana cinaatti walga'ii garagaraa gaggeessaa turaniiru.
Yaa'iin dureewwan Gamtaa Afrikaa milkiidhan xumuramuu muummee ministiraa FDRI Dooktar Abiy Ahimad beeksisan.
Yaa'ichaan gamticha sadarkaa olaanaatti ceesisuuf mari'atamuu Dooktar Abiy beeksisaniiru.
Guddina diinagdee, hawaasummaa, siyaasaa fi tokkummaa aardii Afrikaa caalmadhaan cimsuuf xiyyeeffannoodhan kan mari'atamedha jedhaniiru.
Yaa'icharratti preezdaantonni biyyoota Afrikaa 32, itti aantonni preezdaantii 3, muummeewwan ministiraa 7, akkasumas muummeewwan ministiraa biyyoota Afrikaatiin alaa dhufan 3 hirmaataniiru.
Dooktar Abiy ibsa isaanitiin Itiyoophiyaan bu'uureffama Dhaabbata Tokkummaa Afrikaarraa kaasee amma Gamtaa Afrikaatti ga'ee olaanaa taphachuu beeksisaniiru.
Yaa'ii hoji raawwachiistuu 36ffaa fi kan dureewwanii 33ffaa Gamtaa Afrikaa gaggeessuu keessattis tokkummaan aardichaa gama hundaan akka cimu gochuu keessatti qooda qabdi jedhaniiru.
Yaa'iin dureewwanii nagayaan eegalamee akka xumuramu jiraattonni magaalaa Finfinnee, hoteelonnii fi hoggansi mootummaa sadarkaan jiru qoodasaa sirnaan ba'ateera jechuunis galateeffataniiru.
Caasaan nageenyaa hirmaannaa qabu hundi bifa ammayyaa'aa fi itti gaafatamummaan guutameen hojiisaa raawwateeras jedhaniiru muummee ministiraa.
Itiyoophiyaanonni tokkummaan dhaabbachuudhan humna keessoo fi nageenya keenya cimsannee, naannoo fi Afrikaa akkasumas hidhata addunyaa waliin qabnu cimsuuf yaa hojjennuun dhaamaniiru.
Pireezedaantiin FDRI Saahilawarq Zawdee fi Pireezedaantiin Gaanaa Naanaa Akuufoo Adoon ijaarsa Imbaasii Gaanatiif dhagaa bu'uuraa kaa'an.
Imbaasiin Gaanaa magaalaa Finfinneetti ijaarramu abbaa darbii 7 yammuu ta'u, iddoo boqonnaa keessummootaa 58 qaba.
Ijaarsi gamoo kanaa waggaa 2 keessatti ni xumurama jedhameera.
Itiyoophiyaa fi Gaanaan hariiroo daldalaa, aadaa, barnootaa fi aviyeeshinii qabu.
Itiyoophiyaa fi Ikwaatooriyaal Giiniin marii waloo biyyoota lamaanii Finfinneetti gaggeessaniin waliigalte viizaa bilisaa mallatteessaniiru.
Lammiileen biyyoota lamaanii tajaajila paaspoortii hin qabne viizaa malee walfuudhuu akka danda'an walii galtee walii mallatteessaniiru.
Waliigaltee kanas ministir deettaan Ministeera Dhimma Alaa FDRI aadde Hiiruut Zammanaa fi ministirri Dhimma Alaa Ikwaatooriiyaal Giinii Simoon Ooyoonoon mallatteessaniiru.
Aanga'oonni lameen dhimmoota hariiroo waloo caalmaatti cimsuu fi waliigaltee kanaan duraa hojiitti hiikuu ilaalchisee marii taasisaniiru.
Oduma walfakkaatun aadde Hiiruut ministira Dhimma Alaa Kaameruun Leejiyuun Mibaalee waliin dhimmoota waloo fi hariiroo biyyoota lamaanii haala caalmaatti cimsuun danda'amurratti mari'achuu isaanii ragaan Waajjira Dubbi Himaa Ministeera Dhimma Alaa FDRI irraa argame ni mul'isa.
Hoggantoonni Afrikaa karoora nageenyaa Pireezedaantiin Ameerikaa Doonaald Tiraamp Israa'eelii fi Filisxeem ilaalchisuun dhiyeessan qeeqaniiru.
Hoggantoonni yaa'ii dureewwan Gamtaa Afrikaa 33ffaarratti hirmaatan, karoorri nageenyaa kun faayidaa fi nageenya lammiilee Filisxeem kan hin eegne jedhaniiru.
Dura taa'aan Koomiishinii Gamtaa Afrikaa Muusaa Faqii Mahaammat, karooricharratti sadarkaa idil addunyaatti mariin irratti hin taasifamne jedhan.
Innuummoo mirga lammiilee Filisxeem kan hin eegsifne ta'uu hirmaattotaaf ibsaniiru.
Karoora nageenyaa Tiraamp dhiyyeessan lammiileen Filisxeem akka hin fudhanne ibsachuun isaanii ni yaadatama.
Dhimmichi furmaata idil addunyaa akka barbaadus ibsameera.
Muummeen Ministiraa Kaanaadaa Jastiin Truudoon daawwannaa guyyoota sadiif Itiyoophiyaatti taasisan xumuruun gara Seenegaal imalan.
Ministirri Dhimma Alaa FDRI obbo Gadduu Aandaargaachawii fi aanga'oonni olaanoon Buufata Xiyyaaraa Idil Addunyaa Booleetti argamuun gaggeessaniiru.
Jastiin Truudoon daawwannaa Itiyoophiyaatti taasisan milkiin xumuruu isaanii ragaan Ministeera Dhimma Alaa FDRI irraa argame ni muul'isa.
Muummee ministiraa Dooktar Abiy Ahimad hoggantoota biyyoota addaddaa waliin mari'atan.
Dooktar Abiy, preezdaantii Sudaan Kibbaa Saalvaakiir Maayardiit waliin nageenya waaraa biyyattiitti buusuurratti mari'ataniiru.
Waliigalteen mootummaa cee'umsaa hundeessuuf irra ga'ame hojiirra akka oolu tumsaan hojjechuurratti mari'ataniiru.
Baqattoonni Sudaan Kibbaa hedduun Itiyoophiyaa qubatanii jiraachuu fi dhiibbaa isaarrattis mari'ataniiru.
Muummee ministiraa Dooktar Abiy Ahimad preezdaantii Jibuutii Ismaa'eel Oomar Giilleeh waliinis tajajaila buufataa, geejiba si'ataa dhiyeessuu fi fooyyessa bu'uuraalee misoomaarratti mari'ataniiru.
Dooktar Abiy preezdaantii Giinii Aalfaa Koondee waliinis dhimmoota aardii Afrikaa fi naannoorratti mari'ataniiru.
Silaabbaat Maannaayyeetu gabaase.
Ameerikaan biyyoota Afrikaa waliin tumsaan kan hojjettu ta'uu, Dhaabbanni Gargaarsaa Ameerikaa(USAID) beeksise.
Ameerikaan hidhata daldalaa Afrikaa waliin jiru cimsuuf ni hojjettis jedhameera.
Dhaabbatichi Baankii Yuunaaytid Afrikaa waliin hariiroo daldalaa, hirmaannaa invastimantii Ameerikaan Afrikaatti qabdu babal'isuu, karoora misoomaa Afrikaa milkessuurratti mari'atameera.
Dhaabbanni Gargaarsaa Ameerikaa(USAID) deeggarsa teeknikaa fi gorsaa laachuurratti waliigaleera.Hariiroo daldalaa gara badhaadhinaatti guddisuurrattis waliin hojjechuuf waliigalaniiru.
Diyaaspooraan Afrikaa Ameerikaa jiraatan damicharratti hirmaannaan isaanii akka dabalu ni taasifamas jedhameera.
Waliigaltichis marii badhaadhina Afrikaa, Taanzaaniyaatti gaggeeffamerratti ifoomuu Afriikaan Biiznas Koominiitiin dubbisiisera.
Dhaabbatichi biyyoota Afrikaa 40 ol keessatti hojjechaa kan jiru yammuu ta'u, bara Faranjootaa 2019 qofa ogeeyyii biiznasii Afrikaa miiliyoona 14 deeggareera.
Mariin daa'imman waraanaa fi walitti bu'iinsan Afrikaatti miidhamanirratti xiyyeeffatu gaggeeffamaa jira.
Waltajjichi yaa'ii hoggantoota Gamtaa Afrikaa 33ffaa cinaatti gaggeeffamaa jira.
Waltajjicharratti preezdaantii FDRI Saahilawarq Zawdee fi preezdaantii Naayjeeriyaa Muhaammaduu Buhaarii dabalatee bakka buutonni dhaabbile idil addunyaa garagaraa hirmaataniiru.
Afrikaatti si'a hokkarootni uumamanitti miidhaan mirga namoomaa olaanaan ni raawwatama.
Keessumattuu, daa'immanii fi dubartoota bakka tokkotti ajjeesuu, miidhaa koorniyaa, daddabrsa seeraan alaa fi miidhaan kanaan walfakkaatu ni raawwatama.
Lubbuu namaa darbuu fi qabeenya barbadaa'u, akkasumas qe'ee fi qabeenyarraa buqqa'uun sababoota olaanadha.
Gochaan raawwatus mirgaa fi nageenya daa'immanii fi dubartootatiin kan walitti bu'uu fi seerotarratti rakkoo kan uumudha jedhameera.
Pireezedaanti Saahilawarq Itiyoophiyaan ajandaa 2063 milkeessuu keessatti ga'eeshee kan ba'attu ta'uu ibsaniiru.
Yaa'iin idilee hoggantoota Gamtaa Afrikaa 33ffaan har'a ni xumurama.
Mata duree "Ardii sagaleen meeshaa waraanaa keessatti hin dhaga'amne yaa uumnu" jedhuun yaa'iin idilee guyyoota lamaaf gaggeeffamaa jiru har'a ni xumurama.
Yaa'ii 33ffaa kanarratti preezdaantonni biyyoota miseensa gamtichaa 32, itti aantonni preezdaantii 3, muummeen ministirootaa 7 fi ministiroonni dhimma alaa, akkasumas muummeen ministirootaa biyyoota minseensa gamtichaa hin taane 3 hirmaachaa jiru.
Barreessaa olaanaan Dhaabbata Mootummoota Gamtoomanii Antooniyoo Guutereez dabalatee hoggantoonni olaanoon dhaabbilee idil addunyaa fi giiftii dureewwan biyyoota miseensota gamtichaa 18 yaa'ii kana cinaatti walga'ii garagaraa gaggeessaa kan jiran yoo ta'u, guyyaa har'a waaree booda ni xumurame jedhameet eegama.
Elsaalvaadooritti loltootni mootummaa hidhannoo guutudhaan Paarlaamaa seenan.
Loltootni kun liqaan Doolaara miiliyoona hedduu hidhannoo isaanii fooyyessu akka ragga'uuf gaafataniiru.
Preezidaantichi hidhannoo loltoota mootummaa cimsuuf liqaan akka ragga'u nan hojjadha jedhaniit turan.
Mormitoonni biyyatti loltootni mootummaa hidhannoo guutuun paarlaamaa keessa galuun waan ta'ee hin beekne jedhan.
Dabalataanis, gochi kun sodaachisuun wixinichi akka ragga'u taasisuudha jedhaniiru.
Elsaalvaadoor addunyaarratti biyyoota yakki nama ajjeesuu itti heddumaatu keessaa tokko.
Yakkoonni kun harki caalaan garee namoota hidhatanii giddu gala Ameerikaa keessatti socho'aniin raawwatama.
pireezidaantiin biyyattii kun bara Faranjoota 2019 ture aangoo kan qabatan.
Hokkora gareelee gurmaawaniin raawwatu hambisuuf nan hojjedha jedhaniit turan.
Maallaqni paarlaamaan akka raggaasu gaafatame bittaa konkolaattota poolisii, uffata dambii fi hilikooptaraaf oola jedhameera.
Miseensonni paarlaamaa biyyattii hedduun garuu wixinee seeraa kana irratti mari'achuu hin feene.
Ministirri Dhimmaa Alaa FDRI obbo Gadduu Aandaargaachaw Ministira Dhimma Alaa Kaanaadaa Firaansiwaa Filiippi Shaampanyi waliin mari'ataniiru.
Obbo gadduun hariiroon Itiyoophiyaa fi Kaanaadaa jaarraa walakkaa ol kan lakkoofsise ta'uu ibsuun, Kaanaadaan biyyoota misooma Itiyoophiyaaf gummacha olaanaa taasisan keessa adda duree ta'uu himaniiru.Jijjiirrama hunda galeessa Itiyoophiyaan taasisaa jirtuuf Kaanaadaan deeggarsa ishee cimsitee itti fufuu akka qabdu gaafataniiru.Walitti hidhamiinsi daldalaa, invastimantii fi turiizimii Mootummaa Itiyoophiyaa fi Kaanaadaa caalmaatti cimuu akka qabus gaafataniiru.Balalliin Daandiin Qilleensaa Itiyoophiyaa torbeen guyyaa 5 gara Kaanaadaatti taasisu hariiroo ummataa cimsuuf shoora guddaa qaba jedhan obbo Dammaqqaan.Ministirri Dhimma Alaa Kaanaadaa Firaansiwaa Filiippi gama isaaniin, hariiroon Itiyoophiyaa fi Kaanaadaa cimaa, bara dheeraa fi seenaa irratti kan hundaa'e ta'uu kaasuun, yeroo itti aanuus waliin hojjechuuf biyyi isaanii qophii ta'uu ibsaniiru.Jijjiirrama diinagdee fi siyyaasaa Itiyoophiyaan gaggeessaa jirtu dinqisiifachuun, filannoon dhufu karaa nagaan akka xumuramu hawwii qaban ibsuu isaanii ragaan Ministeera Dhimma Alaa FDRI irraa argame ni agarsiisa. Finfinnee, Gurraandhala 1, 2012 (FBC) â€“ Afrikaatti Misooma hunda galeessa mirkaneessuuf Itiyoophiyaan akka miseensa gamtichaatti qooda ishee kan baatu ta'uu itti aanaan Muummee Ministiraa FDRI obbo Dammaqaa Mokonniin mirkaneessaniiru.
Yaa'ii gamtaa Afrikaa 33ffaa Finfinneetti gaggeeffamaa jiru cinaatti waltajjiin tumsa misooma Afrikaa haaraan (NEPAD) gaggeefameera.
Waltajjiicha irratti kan hirmaatan itti aanaa Muummee Ministiraa FDRI obbo Dammaqaa Makkoonniin ejjennoo Itiyoophiyaa calaqqisisaniiru.
Haaluma kanaan itti aanaan Muummee Ministiraa obbo Dammaqaan, ajandaa gamtichaa 2063 guddinaa diinagdee ardichaa dhugoomsuuf biyyoonni miseensa gamtichaa galma misoomaaf kaa'ame irratti xiyyeeffannoon hojjechuu akka qaban ibsaniiru.
Walumaagalatti jijjiirrama ardichaa fi guddinasaa qabataaman mirkaneessuuf carraa walitti hidhamiinsa uumeetti fayyadamuu akka qaban obbo Dammaqaan dhaamaniiru.
Dhaabbanni Mootummoota Gamtoomanii Karoora Afrikaan ajandaa 2063n Afriikaa Badhaatee fi Nageenyi ishee mirkanaa'e uumuuf karoorfattee hojjetaa jirtu akka deeggaru Beeksise.
Barreessaa olaanaan Dhaabbata Mootummoota Gamtoomanii Antooniyoo Gutareez yaa'ii Gamtaa Afriikaa 33ffaa irratti argamuun haasawa taasisaniin ajandaa 2063 Afriikaa badhaatee fi Nageenyi ishee mirkanaa'e uumuuf karoorfamee hojjetamaa jiru dhaabbatichi ni deeggaraa jedhan.
Naannoolee Saahilii fi Baha Afrikaa akkasumas naannolee Ardichaa biroo keessatti rakkoo nageenyaa jiru furuuf hojii hojjetamu akka deeggaran himaniiru.
Afrikaanoonni rakkoosaanii ofumaa furatanii dhiibbaa itti dhufu ofirraa qolachuuf humna cimaa ijaaruu qabus jedhan.
Rakkoo Malaammaltummaa fi bulchiinsa gaarii ittisuun fayyadamummaa dargaggootaa fi dubartootaa mirkaneessuun barbaachisaa ta'uus himaniiru.
Itiyoophiyaatti du'aatii haadholii fi daa'immaan irra yeroo da'umsaa ga'u hir'isuuf deeggarsa barbaachisu kan taasisan ta'uu Muummeen Ministiraa Noorway Eernaa Soolbarg himaniiru.
Ernaa Soolbarg buufata fayyaa magaalaa Finfinnee Qarsaa (Kaasaanchis) daawwataniiru.
Itiyoophiyaan galma karoora du'aatii haadholii fi daa'immanii qabattee milkeessuuf hojiin hojjette jajjabeessaa ta'uu Muummeen Ministiraa Soolbaerg dubbataniiru.
Du'aatii haadholii fi daa'immaanii yeroo da'umsaa fi dhimmoota walqabataniin  ga'u hir'isuuf mootummaa Noorway deeggarsa barbaachisu kan taasisan ta'uu himaniiru.
Mootummaan Noorway fayyummaa haadholii fi daa'immanii eeguuf Itiyoophiyaatti Piroojaktoota sagantaa â€˜seef liitil laayf fi kaangaaroo maazar keer' jedhaman hojiirra oolchuuf Doolaara miiliyoona shan deeggarsa taasisuu isaa ragaan Waajjira Sekretariyaatii Preesii Magaalaa Finfinnee argame ni mul'isa.
Eernaa Soolbarg guyyaa kaleessaa Preezdaantii FDRI Saahilawarq Zawdee fi Muummee ministiraa Dooktar Abiy waliin mari'ataniiru.
Dabalataan hoggantoota Afrikaa yaa'ii idilee hoggantoota gamtaa Afrikaarratti hirmaachuuf Finfinnee jiran waliin ni mar'atu jedhameera.
Taayilaanditti loltuun Mootummaa namoota nagaa 27 galaafate humna nageenyaan ajjeefameera.
Loltuun namoota nagaa 27 ajjeese, wiirtuu daladalaa keessatti halkan guutuu hordofamuun humna nageenyaan ajjeefamuu poolisiin biyyattii beeksiseera.
Loltuun mootummaa Jaakraafaant Tooma Sanbata xiqqaa kaampii waraanaa keessatti ajajaa isaa ajjeesuun meeshaa waraanaa hatee magaalatti bahe.
Loltuun kun daandiirratti nama arge hundatti dhukaasaa gara wiirtuu daldalaa naannoo Koraat jedhamuun beekamu tokkotti ol seenuun dhukaasa banuusa Poolisiin mirkaneesseera.
Namoonni Haleelichaan ajjeefaman 27 yoo ta'an 51 irraa ammoo miidhaan qaama cimaan qaqqabuu Muummeen Ministiraa biyyattii Praayutiz Chaan-Ochaan himaniiru.
Afrikaan Kibbaa dura teessuu gamtaa Afrikaa yeroo taate.
Yaa'ii idilee hoggantoota gamtichaa 33ffaa har'a eegalameen Afrikaan Kibbaa dura teessuu yeroo gamtaa Afrikaa bara Faranjootaa 2020 ta'uun aangoo fudhatte.
Pireezedaantiin biyyattii Siiriil Raamaafoosaam Preezdaantii Gibtsi Abduulfattahi Al Siisii harkaa aangoo dura taa'ummaa fudhataniiru.
Pireezedaanti Raamaafoosaan haasawa waayita kana taasisaaniin, Afrikaa Kibbaa fi Laammiileen biyyattii itti gaafatamummaa kana ga'umsaan kan ba'an ta'uu waadaa galaniiru.
Biyyoonni miseensa gamtichaa galma ga'iinsa itti gaafatamummaa kanaaf deeggarsa barbaachisu akka taasisan waamicha dhiyeessaniiru.
Galma'iinsa ajandaalee bara 2063f xiyyeeffaannoon akka hojjetanii fi guddina diinagdee Ardichaa mirkaneessuuf murannoon kan hojjetan ta'uu dubbataniiru.
Keessattuu hariiroo diinagdee, daldalaa fi invastimantii biyyoota miseensota gamtichaa giddduutti cimsuuf haala addaan kan hojjetan ta'uu himaniiru.
Dubartoota ga'oomsuu fi carraa hojii uumuu, bulchiinsa gaarii fi demookraasii babal'isuu irratti xiyyeeffannoo laachuun ni hojjetama jedhan.
Afrikaan Kibbaa yeroo 2ffaaf aangoo kana kan fudhatte yoo ta'u, waggaa 18 dura Pireezedaanti Taaboo Miibeekii dura taa'aa gamtichaa ta'anii turan.
Yaa'iin hoggantoota gamtaa Afrikaa 33ffaan Finfinnee galma gamtichaatti eegalame.
Yaa'ichi mata duree â€˜ walitti bu'iinsaa fi waraana dhaabuun, misooma Afrikaaf haala mijata yaa uumnu' jedhuun gaggeeffamaa jira.
Yaa'ii kanarraatti Preezdaantoonni, Muummeen Ministirootaa, itti aantoonni preezdaantii biyyoota Afrikaa 30 ol ta'aniii fi ministiroonni dhimma alaa biyyoota 7 hirmaachaa jiru.
Baniinsa yaa'ichaarratti dura taa'aa yeroo ta'uun waggaa tokkoof tajaajilaa kan turte Gibtsiin Afrikaa Kibbaaf aangoo kan dabarsitu ta'a.
Yaa'iin kunis dursummaa Preezdaantii Afrikaa Kibbaa Siiriil Raamaafoosaaniin gaggeeffama jedhame.
Yaa'ichi murtoowwan garagaraa ni dabarsa jedhamee eeggama.
Gabaasni raawwii ajandaawwan bara 2063 Ardichaa dhiyaachuun hoggantoota kanneeniin maal irra akka jiru ni gamaaggamama jedhameera.
Gabaasichi diinagdee hawaasa naannichaa 6 fi misooma itti fufaa fi guddina diinagdee galma ajandaa 2063 milkeessuuf biyyoota Afrikaa 31 keessatti hojjetame gadi fageenyaan ilaala jedhame.
Barreessaa olaanaa dhaabbata mootummoota gamtoomanii dabalatee, hoggantoonni dhaabbilee idil addunnyaa fi Ardiilee garagaraa yaa'ii kanarratti hirmaachuuf Finfinneetti argamu.
Preezdaatiin FDRI Saahilawarq Zawdee Muummee Ministira Kanaadaa Jastiin Tiruudoo waliin mari'ataniiru.
Hariiroo invastimaantii fi daldalaa biyyoota lameenii irratti xiyyeeffachuun marii taasisaniiru.
Hojii mootummaan dubartoota ga'eessuu irratti hojjettu mootummaan Kanaadaa akka deeggaru Jastiin Tiruudoon ibsaniiru.
Hariiroon biyyoota lameenii sadarkaa caalutti ceesisuuf marii bal'aa taasisaniiru.
Itiyoophiyaa fi Kanaadaan baroota dheeraaf damee garagaraarratti waliin hojjechaa akka turan eerameera.
Muummeen Ministira Kanaadaa Jastiin Tiruudoo Itiyoophiyaa guddina diinagdee ariifachiisaarra akka jirtu ibsaniiru.
Keessumattuu carraa gaggeessumaa dubartootaaf kenname muummichi ministiraa dinqisiifataniiru.
Humnoonni siyaasaa Sudaan waliigaltee hundeeffama mootumaa ce'umsaa ariitiin gara hojiitti jijjiiru akka qaban Barreesaa Olaanaan Dhaabbata Mootummoota Gamtoomanii Antooniyoo Guteereez gaafatan.
Barreesaa Olaanaan Dhaabbata Mootummoota Gamtoomanii Antooniyoo Guteereez Dura Taa'a Komishinii Gamtaa Afrikaa Muusaa Faaqii Mahaamaat waliin mari'ataniiru.
Mariidhaan boodde ibsa laataniin humnoonni siyaasa biyyatti yeroo kam caalaa nageenya hawaasaa fi biyyattiif dursa kennuun hojjechuu qabu jedhaniiru.
Antooniyoo Guteereez hundeeffama mootummaa ce'umsaa yeroo isaa dheeressuuf sochiin taasifamu fudhatama hin qabu jedhan.
Gama biraatiin liibiyaatti, naannoo Sahaalii fi naannoo haroo Chaaditti miidhaa shoroorkeessumaa raawwatan fi walitti bu'iinsa uumaamaan hiikuuf carraaqqiin taasifamu dhaabbanni mootummoota gamtoomanii gamtaa Afrikaa waliin hojii cimaa hojjechaa akka jiru himaniiru.
Vaayrasi koroonaa waliin walqabatee ibsa laataniin tamsa'ina vaayrasichaa to'achuuf tumsi idil addunyaa akka taasifamu waamicha dhiyeessaniiru.
Akkasumaas gaanfaa Afrikaatti miidhaa qaqqabsiisaa kan jiru hoomaa awwaannisa gammoojjii waliin ittisuu akka qaban eeraniiru.
MM Dr. Abiy Ahimad Muummittii Ministira Noorway waliin mari'atan.
Muummeen Ministira FDRI Dooktar Abiy Ahimad Muummittii Ministira Noorway Eernaa Soolbarg waliin mari'ataniiru.
Anga'onni lameen dhimmoota naannoo , idil addunyaa fi hariiroo irratti mari'chuun himame.
Muummittiin Ministira Noorway turtii isaanii Itiyoophiyaan preezdaanti Saahilawarq waliin ni mari'atu jedhameet eeggama.
Walga'iin Mana Maree Ministiroota Mootummoota Misoomaa Baha Afrikaa (IGAD) 70ffaan har'a Finfinneetti gaggeeffameera.
Manni marichi walga'iisaan adeemsa hundeeffama mootummaa Sudaan Kibbaa gamaaggameera.
Gareen humnoota mormiitu biyyatti baayyina naannoolee fi daangaa waliin walqabatee hanga ammaatti waliigalteera akka hin dandeenye ilaaleera.
Dabalataniis hundeeffama raayyaa ittisaa biyyaalessa biyyatti ilaalchisuun waliigalteera hin ga'amne.
Manni marichi mootummaa ce'uumsaa hundeessuuf guyyaan 13 kan hafe yoo ta'u, akka hin dheerannee fi humnoonni mormituu hundi guyyaa hafe kanatti dhimmoota garaagarummaa qaban irratti akka waliigalteerra ga'an hubachiisaniiru.
Hoomaa Awwaanisaa yeroo ammaa kana Gaanfa Afrikaa miidhaa jiru waliin ittisuu akka qaban irrattis mari'ataniiru.
Har'a waree booda eegalee ammoo walga'iin marii hoggantoota IGAD 34ffaan ni gaggeeffama jedhamet eegama.
Muummeen Ministira FDRI Dooktar Abiy Ahimad Muummee ministira Kanaadaa Jastiin Tiruudoo waliin mari'ataniiru.
Muummee ministira Kanaadaa Jastiin Tiruudoo kaleessa galgala daawwanaa hojiif Finfinnee galaniiru.
Guyyaa har'aa waajjira muummee ministiraatti hoggantoonni lameen dhimmoota garagaraarratti mari'ataniiru.
Maricharratti Muummeen Ministira Dooktar Abiy Ahimad hariiroon Itiyoophiyaa fi Kanaadaa cimaa ta'uu kaasaniiru.
Dooktar Abiy Itiyoophiyaan hariiroo biyyootaaf n bakka guddaa qabdi jedhaniiru.
Muummee ministira Kanaadaa Jastiin Tiruudoo gama isaanitiin Itiyoophiyaa fi Kanaadaan damee barnootaan, misoomaa fi diinagdeen hariiroo baroota dheeraa lakkoofsise akka qaban dubbataniiru.
Muummeen ministiroota lamaan misooma, jijjiirama qabeenya qilleensaa, daldalaa, invastimantii inaarjii, agroo prosasiing fi qoricharratti waliin hojjechuuf mari'ataniiru.
Anga'oonni lamaan Paarkii Tokkummaa waliin daawwataniiru.
Walga'iin Fandii Hoggansa Dubartoota Afrikaa Finfinneetti gaggeeffamaa jira.
Afrikaatti walqixxummaa koorniyaa mirkaneessuu fi dubartoota aangessuurratti Gamtaa Afrikaatti mari'atamaa jira.
Waltajjicharrattis Pireezedaantiin FDRI Saahilawarq Zawdee, barreessaa olaanaan Dhaabbata Mootummoota Gamtoomanii Antooniyoo Guutereez, dura taa'aan Koomiishinii Gamtaa Afrikaa Muusaa Faqii, Pireezedaantiin Laaybeeriyaa duraanii Eelan Joonsan Sarliif, muummee ministiraa Noorweey Eernaa Soolbarg argamuun haasaa taasisaniiru.
Walga'ii sadarkaa hoggansa olaanoon gaggeeffame kanarratti Afrikaatti koorniyaa idileessuu fi dubartoota aangessuurratti jalqabbiiwwan dansaan jiraatanis xiyyeeffannoon irratti hojjetamuu akka qabu ibsaniiru.
Fandiin Hoggansa Dubartoota Afrikaa bara Faranjootaa 2019 Moorookootti kan hundaa'e yammuu ta'u, waggaa 10 keessatti dubartoota kaappitaala Doolaara Ameerikaa miiliyoona 500 sochoosan uumun kaayyoo isaati.
Muummeen ministiraa Kaanaadaa Jastiin Truudoon daawwannaa guyyoota sadiif Finfinnee galaniiru.
Buufata xiyyaaraa idil addunyaa booleetti Muummeen Ministiraa FDRI Dooktar Abiy fi hoggantoonni olaanoon simannaa taasisaaniifiru.
Jastiin Truudoon yeroo jalqabaaf daawwanniif gara Itiyoophiyaa dhufuu isaaniitti gammachuun kan itti dhaga'ame ta'uu Muummeen Ministiraa Dooktar Abiy Ahimaad dubbataniiru.
Mariin dhimmoota waloo fi idil addunyaarratti taasiifnu bu'aa qabeessa akka ta'u nan abdadha jedhan Dooktar Abiy.
Truudoon turtii isaanitiin aanga'oota olaanaa mootumaa Itiyoophiyaa waliin dhimmota waloorratti kan mari'atan ta'uu himameera.
Filannoo diinagdee, jijjiirrama qabeenya qilleensaa, dhimmoota demookraasii fi walqixxummaa koorniyaa ilaalchisee marii ni taasisu jedhame.
Daawwannaan kun hariiroo daldalaa fi misooma invastimantii biyyoota lamaanii cimsuuf carraa gaarii ta'uun ibsameera.
Muummeen ministichaa walga'ii diinagdee Gamtaa Afrikaa guyyaa booruu gaggeeffamurratti ni hirmaatu jedhameera.
Hariiroon Itiyoophiyaa fi Kaanaadaa akka bara Faranjootaa 1965 irraa kan eegale yoo ta'u, walitti hidhamiinsa nageenyaa, daldalaa, hawaasummaa, diinagdee fi siyyaasaa caalmaatti cimsuuf hojjetamaa jiraachuun himameera.
Daawwannaa Itiyoophiyaan booda Truudoon gara Seenegaalii fi Jarman ni imalu jedhame.
Hoggantoonni biyyoota Afrikaa yaa'ii idilee hoggantoota gamtaa Afrikaarratti hirmaachuuf Finfinnee galuu eegalan.
Guyyaa kana waaree booda Pireezedaantiin Jibuutii Isaamaa'eel Oomaar Giileehi fi Pireezedaantiin Zimbaabuwee Emeersoon Mnaangagwaa Finfinnee ga'aniiru.
Preezdaantichi waayita buufata xiyyaaraa idil addunyaa boolee ga'an Muummeen Ministiraa FDRI Dooktar Abiy Ahimad simannaa taasisaniifiru.
Akkasumas Pireezedaantiin Ziimbaabween Eemarsan Minaangaagwaan Finfinnee galaniiru.
Yaa'ii idileen hoggantoota Gamtaa Afrikaa 33ffaan Dilbataa fi Wiixata Finfinnee galma gamtichaatti ni gaggeeffama.
Yaa'iin mana maree hojii raawwachiftoota 36ffaan gamtichaa kaleessaa fi har'aa gaggeeffameera.
Yaa'ichi mata duree â€˜ walitti bu'iinsa fi waraana dhaabuun misooma Afrikaaf haala mijataa uumu' jedhuun adeemsifamaa jira.
Yaa'ii kanarratti hirmaachuuf hoggantoon miseensota gamtichaa dabalatee, barreessaa olaanaan dhaabbata fayyaa addunyaa fi daayreektarri olaanaan dhaabbatichaa , akkasumas hoggantoonni dhaabbilee idil addunyaa hedduun gara Finfinnee ni galu jedhamee eeggama.
Misikkir Sinaafqitu gabasee.
Itti Aanaan Muummee Ministiraa FDRI obbo Dammaqaa Makkoonnin miseensoota boordii Faawundeeshinii Biig Wiin waliin mari'ataniiru.
Hanga bara 2030tti tattaaffii Itiyoophiyaan rakkoo quucaruu hamsiisuuf taasisaa jirtuuf deeggarsa faawundeeshinichi godhe obbo dammaqaan galateeffataniiru.
Faawundeeshiniin Biig Wiin guddina diinagdee biyyattiin galmeessaa jirtuu fi dargaggootaaf carraa hojii uumuuf sochii fi deeggarsa taasisaa jiru obbo Dammaqaan dinqisiifataniiru.
Miseensoonni faawundeeshinichaas gama isaaniin, jijjiirrama hunda galeessa mootummaan Itiyoophiyaa taasisaa jiru kan jajjabeeffamu ta'uu ibsaniiru.
Biyyattiitti bu'aan hiikoo qabu akka galmaa'uuf deeggarsa barbaachisu itti fufiinsaan kan taasisan ta'uu mirkaneessuu isaanii ragaan Waajjira Itti Aanaa Muummee Ministiraa FDRI irraa argame ni agarsiisa.
Itiyoophiyaa fi Jibuutiin miseensa mana maree nageenyaa Gamtaa Afrikaa ta'uun filatamuun isaanii ibsameera.
Biyyoonni lamaanuu waggoota lamaaf miseensota mana maree nageenyaa ta'uun kan tajaajilan akka ta'e ragaan Ministeera Dhimma Alaa FDRI irraa agrame ni mul'sa.
Manni maree kun walitti bu'iinsa ittisuu, hogganuu fi murtee laachuuf kan dhaabbatedha.
Afrikaatti walitti bu'iinsi akka hin ummamne dursee ittisuu fi haala yeroo qorachuun furmaanni hatattamaa fi yeroo isaa eeggate akka itti laattamuuf dhaabbata hundaa'edha.
Manni mare nageenyaa kun miseensota sagalee walqixa qaban 15 of keessaa qaba.
Miseensonni kunneen hundi mana maree hoji raawwachiiftuu gamtichaatin erga filatamnii, yaa'ii idilee gamtichaan ragga'a.
Miseensota kanneen keessa 5 turtii waggoota sadiif kan filataman yoo ta'u, 10 ammoo turtii waggoota lamaaf filatamu.
Obbo Gadduu Aandaargaachaw gita isaanii Demokraatik Riippabliika Koongoo fi Taanzaaniyaa waliin mari'atan.
Ministirri Dhimma Alaa FDRI obbo Gadduu Aandaargaachaw yaa'ii hoji raawwachiiftota Gamtaa Afrikaa 36ffaa cinaatti gita isaanii Demokraatik Riippabiliika Koongoo fi Taanzaaniyaa waliin mari'ataniiru.
Obbo Gadduun minstira Dhimma Alaa Demokraatik Riippabliika Koongoo Maarii Tumbaa waliin marii taasisaniin hariiroo biyyoota lamaanii baroota dheeraa ture gara sadarkaa caalutti dhimmoota guddisuu danda'anirratti mari'ataniiru.
Haaluma walfakkatun ministira Dhimma Alaa Taanzaaniyaa Proofesar Palamagambaa Joon Kabuudii waliin dhimmoota hariiroo biyyoota isaanii cimsurratti mari'ataniiru.Obbo Gadduun ministir deettaa Tumsa Idil Addunyaa Emmireetota Arabaa Gamtoman Rayim Al Hashim waliin mari'ataniiru.
Ejjennoon Itiyoophiyaan ijaarsa Hidha Haaromsaarratti qabatte faayidaa biyyaa giddu gala kan taasifatedha jedhe Manni Maree Ijaarsa Hidha Haaromsaa Oromiyaa.
Ejjennoon Itiyoophiyaan marii sadeerratti qabatte qabatte faayidaa biyyaa kan eegsise ta'uu itti gaafatamaan mana marichaa obbo Dheeressaa Tarrafaan Faanaa Broodkaastiing Koorporeetitti himaniiru.
Sochiin ijaarsa hidhichaa bifa haaradhaan gaggeeffamuu erga jalqabee, raawwiin isaa gaarii ta'uu ibsaniiru.
Itiyoophiyaan murteewwanii fi ejjennoon qabatte birmadummaa fi faayidaa biyyaa kan kabachiisedhas jedhan obbo Dheeressaan.
Ejjennoon kunis fayyadamtummaa waloo biyyoota yaa'a gadaanu keessa jiraniis kan kabachiisedhaan ibsan.
Lammileen tumsa taasisan daran akka cimsan gaafachuu isaanii Yidnaqaachaw Haaylamaariyaam gabaasera.
Barreessaa olaanaan Mootummoota Misoomaa Baha Afrikaa Dooktar Warqinah Gabayyoon dhaabbata hogganan cimaa fi dorgomaa taasisuuf hojjechaa jiraachuu ibsaniiru.
Mootummoonni Misoomaa Baha Afrikaa ega hundaa'ee waggaa 34 yammuu ta'u, biyyoota baha Afrikaa miseensummaan hammachuudhan hojii hundagaleessa hojjechaa tureera.
Dooktar Warqinah ega barreessaa olaantummaan muudamanii naannoo baatii lamaa lakkoofsisaniiru.
Bulchiinsaa fi caaseffamasaa fooyyessuuf irra deebiin irratti hojjechaa jiraachuus Tajajaila Oduu Itiyoophiyaatti himaniiru.
Dhaabbanni isaanii biyyoota baha Afrikaa 8 miseensummaan hammatee socho'aa kan jiru yammuu ta'u, seeronnii fi caaseffamni isaa bubbule sirreeffama barbaada jedhu Dooktar Warqinah Gabayyoon.
Hojjettoota 480 kan qabu yammuu ta'u, akka haaraatti yoo sirreeffamee dhufu hirmaannaa biyyootaa xiyyeeffannaa keessa ni galcha jedhaniiru.
Seeronni durii hojiirra oolaa waan jiraniif, buusii biyyoota miseensa ta'anii walitti qabuun rakkoo akka ta'aa jirus kaasu.
Seerri durii osoo hin fooyya'in Sudaan Kibbaa, Sudaanirraa adda baatee biyya of dandeesse taatetti.
Mootummoota Misoomaa Baha Afrikaa cimaa fi dorgomaa gochuuf dhaabbilee tumsaa, deeggarsaa, qooda fudhattoota mara waliin qindoominaan ni hojjenna jedhaniiru.
Dooktar Warqinah barreessaa olaantummaa kan fudhatan dhaabbaticha waggoota 11f kan hogganan Ambaasaaddar Maahibuub Ma'alliim irraayi.
Mootummoonni Misoomaa Baha Afrikaa Itiyoophiyaa, Keeniyaa, Sudaan, Jibuutii, Eertiraa, Yugaandaa, Soomaaliyaa fi Sudaan Kibbaa miseensummaan hammachuudhan hojiilee hedduu hojjechaa jira.
Muummee ministiraa Dooktar Abiy Ahimad jiraattonni magaalaa Finfinnee keessummoota yaa'ii Gamtaa Afrikaatif simannaa fi keessummeessa gaarii akka taasisan dhaaman.
Ibsi guutun afaan Oromootin dabarsan kinooti; Yaa'iin hoggantoota Gamtaa Afrikaa 33ffaan Guraandhala 1 fi 2 Finfinneetti adeemsifama.
Teessoon Afrikaafi giddu-galli dipiloomaasii Adunyaa sadarkaa 3ffaa Finfinneen, keessummootashee simachuuf qophoofteetti.
Yaa'ii hooggantootaa duras wal-gahiin hojii raawwachiiftotaa taa'amaa jira.
Itoophiyaan faajjii bilisummaa Afrikaa, bilisummaa Afrikaafis gahee guddaa kan gumaachite, lammiileen Afrikaa tokko ta'anii gamtaa cimaa akka hundeeffatan biyya hundee bu'uuraa keessedha.
Obbolaawwan keenya Afrikaa gara Itoophiyaa wayita dhufan waan gara biyya biraa dhaqan itti hin fakkaatu.
Kan dhufan garuma biyya isaanii waan ta'eefi.
Kan wal-gahan biyyuma isaaniitti waan ta'eefi.
Kan deddeebi'anis biyyuma isaanii gidduutti waan ta'eefi.
Yaa'iin hooggantoota Afrikaa kun akka milkaa'uuf jiraattonni magaalaa Finfinnee baroota dheeraaf aadaa keessummaa simachuu qabdan akka irra deebiin agarsiiftan kabajaanin isin gaafadha.
Sababa kanaan daandiin yoo cufame dursa keessummaaf laatamudha jennee kabajaan haa fudhannu.
Sochiiwwan baraman tokko tokkos yoo gufatan kuussummumaafi jennee bira haa dabarru.
Keessummeessitoonni hoteelota keessa jirtan Ambaasaaddaroota ta'uu keessan yaadaa, poolisoonni karaarra dhaabattan keessummeessitoota uummanni guddaan Itoophiyaa isin ramade ta'uu hin dagatinaa, daandii Buufata Xiyyaaraa Idil Addunyaa Booletii hanga galma yaa'iitti ogeessonni ramadamtan maqaa gaarii biyya keessaniif daawwitii akka taatan wayitan isinitti himu tajaajila kennitanitti amanuunidha.
Har'a irraa eegalee hanga dhuma yaa'ichaatti Itoophiyaanonni hundinuu keessummootaaf jecha ajajoota kennaman fudhachuufi qindeessuun waan humna keessanii akka gumaachitan waamicha koon dhiheessa.
Hunda caalaa kadhannaan keessan kan injifannoo nu gonfachiisu akka nu waliin ta'u imaanaan isinitti laadha.
Yaman keessatti dursaan garee Al-Qaa'idaa ajjeefame.
Dursaan garee al-Qaa'idaa biyyoota Arabaa galaanaan marfaman keessa socho'u, AQAP Qaasmal-Raaymii Yaman keessatti haleellaa humna qilleensatiin Ameerikaadhan ajjeefamuu Pireezedaantiin Ameerikaa Doonaald Tiraamp himaniiru.
Hogganaan kun bara 2000 as haleellaawwan fedhii Ameerikaa laamsheessuuf raawwataman hedduu keessatti hirmaataa ture jedhame.
Hogganaan duraanii haleellaa humna qilleensarraan Ameerikaan erga ajjeefamee Qaasmal-Raaymii gara aangootti kan dhufe.
Garee inni dursu kana gareewwan Al-Qaa'idaa Sa'uud Arabiyaa fi Yaman keessa socho'antu wal ta'uun akka hundeessan himama.
Olaantummaa biyyoonni lixaa, keessattuu Ameerikaan naannawa biyyoota Arabaatti taasiiftu qolachuuf hundaa'tu dubbatama.
Oduun ajjeefamuu Al-Raaymii dhuma Amajjii irraa egalee tatamsa'ee ture, gareen kun Gurraandhala 2, hogganaan isaa lubbuudhaan jiraachuu viidiyoo gadi dhiiseen mirkaneessee ture.
Haleellaa humna waraanaa galaanarraa Ameerikaa yeroo darbe Peensacoolaa, Flooriidaa keessatti raawwate isatu hoggane jechuun ibsanii turan.
Ammas ibsi Waayit Haawusii ba'e Al-Raaymiin ajjeefamuu isaa malee yoom akka du'e wanti ibse hin jiru.
Ministeerri Nageenyaa argannoo qorannoo hariiroo naannoolee cimsuu danda'u irratti gaggeessaa ture mariif dhiyeessaa jiraachuu ibse.
Ministeerichatti daayreektooreetiin jeneraalaa federaaliiziimii fi deeggarsa addaa naannoolee argannoon qorannoo duraa gaggeeffamaa ture xumuramuun mariif dhiyeechaa jiraachuu himameera.
Qoranichi hudhaalee walitti hidhaamiinsa naannoo gidduu jiru adda baasuun furmaata itti laachuuf qorannoo gaggeeffamaa ture ta'uu Ministeerichatti daayreektooreetiin jeneraalaa Federaaliizimii fi deeggarsa addaa naannoolee Piroofeesar Dagafaa Tolaasaa ibsaniiru.
Hariiroo naannoolee cimsuuf hojii ministeerichi hojjetu qorannoon deeggaruun furmaata waaraa fiduuf qorannoo kaayyooffameedha jedhan.
Odeeffannoowwan funaanuun hariiroon naannoolee ollaa gidduu jiru maal akka fakkaatu adda baasuuf yaaddamee qorannoo gaggeeffame ta'uu Ministeerichatti daayreektarri daayreektooreetii Federaaliiziimii fi hariiroo mootummaa obbo Tsaggaabirihaan Taaddasaa himaniiru.
Qorannichi hariiroon ummataa fi uummaataa, damee nageenyaa, faayinaansii, barnootaa fi fayyaa naannoolee gidduu jiru maal akka fakkaatu irratti kan gaggeeffameedha jedhan obbo Tsaggaabirihaan.
Haariiroon mootummoota naannoolee Oromiyaa, Amaaraa, Tigraay, Beeniishaanguul Guumz fi Afaar gidduu jiru maal akka faakkatu irratti xiyyeeffachuun qorannoon gaggeeffamaa ture mariif dhiyaachaa jiraachuu ibsaniiru.
Gabaasni qoranichaa mariif dhiyaachuun yaadni galtee erga irratti kennamee booda fayyadamtootaf kan ifoomu ta'uu dubbataniiru.
Marii kana irratti ogeeyyiin damee dhimmoota federaaliizimii fi horsiisee bulaa fi hoggantoonni hirmaachaa jiraachuu ragaan Ministeera Nagaanyaarraa argame ni agarsiisaa.
Af yaa'iin Mana Maree Bakka Bu'oota Ummataa FDRI obbo Taaggasaa Caafoon miseensota paarlaamaa fi koongirasii Ameerikaa waliin mari'atan.
Af yaa'ichi seenaatar Jams Iinhoofii fi miseensa koongirasii Stiivan Hoorisfoord waliin dhimmoota waloorratti mari'ataniiru.
Ameerikaatti Ambaasaaddarri Itiyoophiyaa Fitsuum Araggaan akka beeksisanitti, af yaa'ichi hoji raawwachiisaa olaanaa Sagantaa Nyaata Addunyaa Deeviid Biislii waliin dhimmoota addaddaarratti mari'ataniiru.
Hirmaattota yaa'ii Gamtaa Afrikaatif odeeffannoo bakkeewwan daawwannaa akka argataniif viidiyoo fi suuraan ba'umsa daandii Booleerratti akka tamsa'u taasisuu isaa Biiroon Aadaa fi Tuuriizimii Magaalaa Finfinnee beeksise.
Biiroo Aadaa fi Tuuriizimii Finfinneetti daayreekitarri misoomaa fi beekamtii tuuriizimii obbo Amdamaariyaam Maammoon akka ibsanitti daawwattootaf hojii kitaaba qajeelchaa fi biroosharoota qopheessanii kennuuf hojjechaa akka jiran himaniiru.
Hirmaattonni yaa'ichaa odeeffannoo bakkeewwan tuuriizimii magaalaa Finfinnee akka argataniif ba'umsa balbaloota Buufata Xiyyaaraa Idil Addunyaa Booleetti viidiyoo fi suuraan akka tamsa'u taasisuu obbo Amdamaariyaam himaniiru.
Obbo Amdamaariyaam deeskiin odeeffannoo bakkeewwan tuuriizimii magaalichaa mooraa Gamtaa Afrikaa keessatti akka hundaa'u dhaabbatichaaf gaaffiin dhiyaachuus dubbataniiru.
Inistiitiyuutii Leenjii Hojii Hoteelaa fi Tuuriizimiitti barsiisaan tuuriizimii obbo Aluulaa Akliluu gama isaanitiin bulchiinsa magaalichaatti damee koonfiraasii tuuriizimiirratti kan bobba'an humni namaa hedduun muuxannoodhan hojjechaa akka jiran ibsaniiru.
Keessummoonni koonfiraasii tuuriizimiif gara Itiyoophiyaa dhufan simannaa, geejibaa fi tajaajila hoteelaa, daawwannaa fi hojiiwwan biroo qopheessuuf humna namaan kan raawwatamudha jedhan.
Ogeessonni damichaa teeknooloojii waqtichi gaafatuu fi dandeetti qabaachuu akka qaban himaniiru.
Koreen dhaabbii dhimmoota seeraa, haqaa fi demookraasii Mana Maree Bakka Bu'oota Ummataa FDRI daawwannaa manneen murtiitti taasiseen rakkoon beellama manneen murtii dheerachuu akka jiru himeera.
Korichi daawwannaan booda hoggantoota olaanoo manneen murtii waliin mari'ateera.
Maricharratti preezdaantii Mana Murtii Waliigalaa Federaalaa aadde Ma'aazaa Ashannaafii dabalatee hoggantoonni Manneen Murtii Olaanoo fi Sadarkaa Jalqabaa argamaniiru.
Riifoormii manneen murtiirratti labsii fooyyessaa qopheessuu fi qorannoo garagaraa gaggeessuun, jalqabbii gaarii akka ta'e koreen dhaabbii kun ilaalera.
Seerota qophaa'anii fi sanadoota qophaa'anirratti abbootiin seeraa hirmaachuu akka qaban waltajjii marichaarratti ka'eera.
Komii hawaasarra yeroodhaa gara yerootti dhufu hiikuuf hoggansi carraaqqii kan taasise yoo ta'ellee, rakkoon beellamni dheerachuu akka jiruu fi murteewwan kennamanirratti garagalchi jiraachuu akka qabu koreen dhaabbii kun eerera.
Marii koreen dhaabbii hojjettoota waliin taasiseen yaadota ka'anirratti kutaalee hawaasaa turjumaanni afaanii isaan barbaachisuuf dhaabbanni tajaajila kana kennu akka hin jirre beekuu danda'eera.
Gama biraatin lafa qonnaa baadiyyaa fi dhimma hawaasaa waliin walqabatee seeronni fooyya'uu akka qabanis kaasaniiru.
Pireezedaantiin Mana Murtii Waligalaa Federaalaa aadde Ma'aazaa Ashannaafiin waltajjicharratti yaada laataniin manneen murtii hojiiwwan riifoormii bal'aa hojiirra oolchaa akka jiran eeruun, hojiiwwan riifoormii hedduurratti abbootiin seeraa hirmaachifamuu ibsaniiru.
Ministirri Dhimma Alaa FDRI obbo Gadduu Aandaargaachaw yaa'ii hoji raawwachiiftota Gamtaa Afrikaa 36ffaa cinaatti ergamtoota addaa biyyoota garagaraa waliin mari'ataniiru.
Haaluma kanaan Gamtaa Afrikaatti ergamaa addaa mootummaa Aayarlaand Ambaasaaddar Keeneet Toomson, Gamtaa Afrikaatti ergamaa addaa fi ministira dhimma hawaasummaa fi hojjetaa bulciinsa Filisxeem Ambaasaaddar Dooktar Naasrii Abuujaash waliin dhimmoota waloo fi idil addunyaa irratti mari'ataniiru.
Hariiroo diippiloomaasii Itiyoophiyaa fi Aayarlaand sadarkaa fooyya'aatti ceesisuuf hojjetamaa jiraachuu obbo Gadduun himaniiru.
Aayarlaand sagantaa deeggarsa misoomaa Itiyoophiyaaf taasiiftu cimsitee akka itti fuftuu fi abbootiin qabeenyaa biyyattii misooma invastimantii keessatti hirmaannaa isaanii cimsuu akka qaban gaafataniiru.
Ambasaaddar Keeneet gama isaanitiin sochii nageenya buusuuf Itiyoophiyaan naannichatti taasisaa jirtu dinqisiifachuun, hariiroo hundagaleessa biyyi isaanii Itiyoophiyaa waliin qabdu cimee akka itti fufuuf kan hojjetan ta'uu ibsaniiru.
Bifuma walfakkaatun obbo Gadduun jijjiirrama Itiyoophiyaan taasisaa jirtuu fi dhimma Hidha Haaromsaa irratti marii Sudaanii fi Gibtsi waliin taasisaa jirtu ilaalchisee Ambaasaaddar Dooktar Naasriif ibsa laataniiru.
Ambaasaaddar Dooktar Naasriin gama isaanitiin, Itiyoophiyaan Afrikaatti nageenyaa fi tasgabbii buusuuf hirmaannaa taasisaa jirtu dinqisiifachuun, mariin sadee hidhichaa gaggeeffamaa jiru karaa nagaan akka xumuramu abdii qaban ibsaniiru.
Filisxeem hariiroo Itiyoophiyaa waliin qabdu caalmaatti cimsuuf hojjechaa jiraachuu ibsuu isaanii ragaan Waajjira Dubbi Himaa Ministeera Dhimma Alaa FDRI irraa argame ni agarsiisa.
Hidha Haaromsaarratti Itiyoophiyaan fayyadamtummaa waloo mirkaneessuuf hojjetti jedhan ministirri Ministeera Bishaan, Jallisii fi Inarjii Dooktar Injiinar Silashii Baqqalaan.
Waltajjiin marii Hidha Haaromsaarratti xiyyeeffatee fi kan Inistiitiyuutiin Dhimmoota Trsiima'aa qopheesse magaalaa Finfinnee Hoteela Haayaat Reejansiitti gaggeeffameera.
Waltajjicharratti Dooktar Injiinar Silashii Baqqalaa dabalatee, miseensi marii dhimma Hidha Haaromsaa Injiinar Geede'oon Asfaaw, hoji gaggeessaa olaanaan Hidha Haaromsaa Injiinar Kiflee Horroo fi Tafarraa Bayyanaan hirmaataniiru.
Dooktar Injiinar Silashiin akka jedhanitti, mariin Hidha Haaromsaa Itiyoophiyaa, Sudaanii fi Gibts gidduutti gaggeeffamaa jiru bifa fayyadamtummaa waloo biyyoota yaa'a gadaanu mirkaneessun ta'a jedhaniiru.
Ijaarsi hidhichaa humna elektiriikaa maddisiisuun cinaatti, misooma tuuriizimii fi qurxummiirratti ga'ee ni qabaatan ibsan.
Lakkoofsi tarbaayinoota humna elektiriikaa maddisiisan 16rraa gara 13tti hir'ifamaniiru; kunis meeggaa waatii 5,150 maddisiisuun Doolaara miiliyoona dhibba 2 fi miiliyoona 10 qusachuu dandeessisa jedhaniiru.
Gareen marii Hidha Haaromsaa ijaarsi hidhichaa waggaa 8n dura eegaluun durarraa kaasee amma ammaatti mariiwwan faayidaa biyyaa kabachiisan hedduun gaggeeffamuu ibsaniiru.
Godina Shawaa Kaabaa aanaa Dabra Liibaanoositti sirni Gadaa haarome.
Waajjirri Dhimmoota Koominikeeshinii aanichaa akka beeksisetti haaromsi gumii abbootii Gadaa gaggeeffameera.
Aanichatti hundeffama gumii abbootii Gadaa bifa haraan hundeessuuf hojjetamaa jiraachuu Waajjirri Aadaa fi Tuuriizimii aanichaa beeksiseera.
Sirna Gadaa jarraa tokkoo fi walakkaa booda bakkatti deebisuuf seenaa fi aadaa uummata Oromoo deebisuuf hojjetamaa jiraachuu abbaan Gadaa Tuulamaa Goobanaa Hoolaa himaniiru.
Abbaa Gadaa Goobanaa Hoolaan sirnicharratti argamuudhan ergaa dabarsaniin, sirna Gadaa cimsuudhan tokkummaa Oromoo ijaarun ni barbaachisa jedhaniiru.
Sirnacha irrattis abbootiin Gadaa, jaarsoliin biyyaa, qeerroo, qarree, hojjettoonni mootummaa fi jiraattonni aanichaa argamaniiru.
Cee'umsi gara caasaa Gamtaa Afrikaa haaraatti taasifamu iftoominaan akka raawwatamu ministirri Ministeera Dhimma Alaa FDRI obbo Gadduu Aandaargaachaw gaafatan.
Obbo Gadduun cee'umsichi iftoominaa fi mirga hojjettootaa bifa kabajeen akka ta'u gaafataniiru.
Ministirichi walga'ii hoji raawwachiistota Gamtaa Afrikaa gaggeeffamaa jirurratti hirmaachaa jiru.
Sadarkaan hojii caaseffama haaraa Gamtaa Afrikaa dhiyaatee irratti mari'atameera.
Fooyyessi caaseffamaa haaraan akkaataa kallattii kaa'ameen raawwatamuun, iftoominaa fi mirga hojjettootaa eeggatee hojiirra akka oolu gaafataniiru.
Walga'iin hoji raawwachiistuu Gamtaa Afrikaa 36ffaan banameera.
Waltajjiin ministiroonni Dhimma Alaa biyyoota miseensa Gamtaa Afrikaa irratti hirmaatan kun magaalaa Finfinneetti eegalameera.
Waltajjichi Gamtaa Afrikaa, galma Neelsan Maandeellaatti taa'amaa jira.
Waltajjiin har'a eegalame amma booritti itti fufuun gaggeeffama.
Waltajjicharratti dura taa'aan koomiishinii Gamtaa Afrikaa Muusaa Faqiin argamuun haasaa baga nagayaan dhuftanii taasisaniiru.
Walga'ii kanaan ergamtoonni dhaabbii Gamtaa Afrikaa ajandaa yaa'ii dureewwaniif qopheessanitrratti mari'achuudhan, dureewwaniif akka dhiyaatu murtee ni dabarsa.
Yaa'ii dureewwan Gamtaa Afrikaa 33ffaan ammoo itti aanuun Gurraandhala 1,2012 eegalee guyyootii lamaaf gaggeeffama.
Yaa'iin dureewwan Gamtaa Afrikaa rakkoo nageenyaa tokko malee akka xumuramuuf poolisiin qophii ga'aa taasisuusaa beeksisuun ni yaadatama.
Yaa'icharratti preezdaantonni biyyoota Afrikaa 31, muummeewwan ministiraa 4, ministiroonni dhimma alaa biyyoota 7, itti aantonni preezdaantii biyyoota 3, giiftii dureewwan 14 dabalatee, bakka bootonni biyyoota 45 ni hirmaatun eegama.
Muummeewwan ministiraa Kaanaadaa fi Noorweey, Pireezedaantiin Filisxeem, ministiroonni dhimma alaa biyyoota 3, ambaasaaddaroonni biyyoota 7 ni hirmaatu.
Waliigalaan keessummoonni kuma 10 ta'an ni hirmaatu jedhameet eegama.
Ministirri Ministeera Dhimma Alaa Ameerikaa Maayk Poompiyoon Itiyoophiyaa daawwachuufi.
Maayk Poompiyoon Gurraandhala 9-11, 2012tti Itiyoophiyaatti daawwannaa hojii kan taasisan ta'uu Ministeerri Dhimma Alaa Ameerikaa beeksiseera.
Turtii isaanitiin preezdaantii FDRI Saahilawarq Zawdee fi muummee ministiraa Dooktar Abiy Ahimad waliin ni mari'atu jedhameet eegama.
Haala hojii riifoormii siyaasaa fi diingadee biyyattii deeggaruun danda'amu irratti mariin kan taasifamu ta'uu ministeerichi ibseera.
Ministirichi dabalataan Seenegaalii fi Angoolaa kan daawwatan ta'uun himameera.
Muummee ministiraa Dooktar Abiy Ahimad muudama laatan.
Haaluma kanaan; Masfin Malaakuu; sadarkaa ministir deettaatti itti gaafatamaa Waajjira Addaa Muummee Ministiraa, Dooktar Shumatee Gizaaw; daayreektara olaanaa Eejansii Nageenya Infoormeeshinii, Kafyaalaw Tafarraa; itti aanaa daayreektara olaanaa Eejansii Nageenya Infoormeeshinii, Warquu Gaachanaa; daayreektara olaanaa Wiirtuu Qorannoo fi Misooma Artifishaal Intalajansii , Zalaalam Mangistuu; itti aanaa koomiishinara Koomiishinii Poolisii Federaalaa ta'uun muudamaniiru.
Yaa'iin hoggansa olaanaa biyyoota miseensa Gamtaa Afrikaa koorniyaa idileessuu fi barnootarratti xiyyeeffate magaalaa Finfinneetti taa'amaa jira.
Yaa'ichaanis qaqqabama barnoota daa'immanii fi dubartootaarratti mari'atamaa jira.
Pireezedaantiin FDRI Saahilawarq Zawdeenis waltajjicharratti argamuudhan, manneen barnootaa aardittii walitti bu'iinsaa fi waraanarraa bilisa gochuun akka barbaachisu eeraniiru.
Aardii Afrikaatti daa'imman miiliyoonni 12 ol sababii walitti bu'iinsatiin barnootarraa fagaataniit argamu.Kanneen keessaa %55 daa'imman shamarrani.
Naannolee Sahaaradhaa gadiitti bakka walitti bu'iinsi itti heddummaatutti shamarran %90 ta'an manneen barnootaa ejjetanii hin beekani.
Bara 2020tti aardii dhukaasni qawwee itti hin dhaga'amne gochuuf hojjetamuu qaba jedhaniiru.
Magaalaa Finfinnee naannoo 22tiitti rakkoo uumamee fi lubbuu darbeef qaamoleen sababii ta'an itti gaafatamu jedhame.
Itti aanaan kantiibaa magaalaa Finfinnee Injiinar Taakkalaa Uumaan akka beeksisanitti lubbuu dargaggootaa darbeef qaamoleen sababii ta'an seeran ni gaafatamu.
Injiinar Taakkalaan dhimmichaan walqabatee fuula Feesbuukii isaaniirratti akka beeksisanitti, walitti bu'iinsichaaf sababii kan ta'ee fi qaamni lubbuu dargaggootaa darbeef balleessaa qabu ni gaafatama.
Mootummaan dhaabbilee amantaa waliin, qabiyyee fi ragaa seera qabeessummaa laachuurratti yeroo kamuu caalaa walitti dhiyeenyan hojjechaa jiraachuus beeksisaniiru.
Injiinar Taakkalaan gochichaan gadda itti dhaga'ame ibsuun, maatii fi firoottan isaanitiif jajjabina hawwaniiru.
Dhimmichaan walqabatee shakkamtoonni 7 to'annoo jala ooluu isaanii kan ibsan Injiinar Takkaalaan, gochichi mootummaa fi mana amantaa Ortodooksii bakka kan hin buune ta'uu himaniiru.
Ammaas dhimmicha ilaachisee qorannoon gaggeeffamaa jiraachuus dubbataniiru.
Pireezedaantiin Ameerikaa Doonaald Tiraamp himata aangoorraa kaafamuu isaan irratti banameerra bilisa ta'aniiru.
Seeneetaroonni Ameerikaa ragaalee Pireezedaanti Tiraamp aangooorraa kaafamuu dhiyaate erga dhaggefatanii booda Tiraamp sagalee caalmaa argachuun himata isaan irratti banamee tureerraa bilisa ba'aniiru.
Yakki isaan ittiin himataman kan hiikaa hin qabneedha jedhaniiru.
Seeneetiin Ripaablikaanoota michuu Tiraamp ta'aanii hogganamuu keessatti Tiraamp himata aangootti humna ol fayyadamuurraa bilisa akka ba'aniif sagalee 52-48, yoo argatan hojmaata koongiraasichaa danquu kan jedhaan ammoo sagalee 53-47n bilisa akka ba'an murteessera.
Pireezedaanti Tiraamp yeroo lammataaf Ameerikaa bulchuuf filannoof kan dhiyaataan ta'u himameera.
Seeneetiin Ameerikaa dhimma filannoorratti Yuukreen waliin hojjetaniiru jedhuus preezdantiin Ameerikaa 45 ffa kun aangoorraa akka hin kaafamne sagalee lakkaa'ameen murteessera.
Pireezedaanti Tiraamp himannicharraa osoo bilisa hin baane ta'e ittii aanaa isaanii Maayk Peensiif Waayit Haawusii gadi dhiisanii ba'u turan.
Tiraamp himatamuun isaanii erga dhaga'amee gocha badaa kamuu hin hojjenne jechuun himannicha haalaa turaniiru.
Gochi badaa fi hiika hin qabne kun tooftaa filannoo Demookraatotaatiis jedhaniru.
Fudhatamni Tiraamp lammiilee Ameerikaarraa qaban torbee kana 49% ga'eera.
Tiraamp guyyaa har'a himanicharraa bilasa ta'u isaanii twiitara isaaniin yaada ni kennu jedhamee eeggama.
Ripaablikaanota Seeneetii keessaa aangootti humna ol fayyadamaniiru kan jedhuuf himaticha deeggaruun sagalee kan kenne Miit Roomnii qofa jedhame.
Riipaablikaanootuma keessaa kanneen amala Tiraamp qeeqan jiraataniis sadarka aangoorraa isaan kaasuu hin ga'u jechuun mormaniiru.
Tiraamp seenaa Ameerikaa keessatti Preezdantii himatni aangoorraa kaafamuu irratti dhiyaate isaan sadaffaadha jedhameera.
Ministirri Ministeera Dhimma Alaa FDRI obbo Gadduu Andaargaachaw Ministira Dhimma Alaaa Keeniyaa Ambaasaaddar Riicheel Awur Oomaammoo waliin mari'atan.
Dhimmoota waloo biyyoota lamaanii fi idila addunyaa iratti marii taasisaniiru.
Hariiroon biyyoota lamaanii amanamaa, hoggansa waliin kan hin jijjiirramne fi damee hundaan fakkeenyummaa kan qabu ta'uu obbo Gadduun ibsaniiru.
Obbo Gadduun du'a Pireezedaanti Daani'eel Arrap Mooy gadda itti dhaga'ame ibsuun ummata fi mootummaa keeniyaaf jajjabina hawwaniiru.
Waliigaltee biyyoota lamaanii hojiitti hiikuuf rakkoolee qunnamaan adda baasuun hariiroo waloo caalmaatti cimsuuf kan hojjetamu ta'uu ibsaniiru.
Ministirri Ministeera Dhimma Alaa Keeniyaa Ambaasaaddar Riicheel Awur Oomaammoon gama isaaniin, hariiroon biyyoota lamaanii yeroo gara yerootti cimaa dhufuu ibsuun, damee hundaan bu'aa argamsiisaa akka jiru dubbataniiru.
Biyyoonnii lamaan naannichaatti walitti hidhamiinsa siyyaasaa, diinagdee fi hawaasummaa qaban caalmaatti cimsuuf xiyyeeffannoon kan hojjetan ta'uu himaniiru.
Hariiroon dippiiloomaasii Itiyoophiyaa fi Keeniyaa bara 1946 eegalee bu'ura cimaan kan itti fufe ta'uu ragaan Ministeera Dhimma Alaa FDRI irraa argame ni agarsiisa.
Itiyoophiyaan marii dhimma hidha haaroomsaa taasisaa jirtuuf sanadoota dhiyaatan irratti ejjeennoo jabaa akka qabdu Minsteerri Jallisii fi Iinerjii ibseera.
Ministirri Ministeera Jallisii fi Iinerjii Dooktar Injiner Silashii Baaqqalaa ibsa laataniin Itiyoophiyaan Sudaanii fi Gibtsi waliin marii dhimma hidha haaromsaa guddicha irratti taasisaa jirti malee laga Naayiil akka of keessaatti hin hammannee himaniiru.
Itiyoophiyaan marii faayidaa ishii eguu taasisaa jiraachuu injiner Silashiin himaniiru.
Miidiyaa hawaasaa irratti dhimmi yaada waligalte tatamsaa'aa jiru bu'ura kan hin qabne ta'uu ibsaniiru.
Itiyoophiyaan lagaa Abayyaa irratti ejjeennoon duraan qabdu kan hin jijjiramne ta'us himaniiru.
Hindii Hariiroo Itiyoophiyaa waliin qabdu caalmaatti cimsuuf kan hojjetu ta'uu ibsame.
Ministir deettaan Ministeer Dhimma Alaa FDRI aadde Hiruut Zammanaan, itti aanaa ministiraa Ministeera Dhimma Alaa Hind waajjira isaaniitti simachuun haasoofsiisaniiru.
Marii isaaniis dhimmoota waloo fi idila addunyaa irratti mari'ataniiru.
Hariiroon Itiyoophiyaa fi Hind baroota dheeraa kan lakkoofsise hariiroo hunda galeessa fi bu'ura cimaa irratti hundaa'e ta'uu aadde Hiruut himaniiru.
Hindii hariiroo Ardii Afrikaa waliin qabdu caalmaatti cimsuuf sochii taasisaa jirtu kan dinqisiifatan ta'uus ibsaniiru.
Tiiruumurt gama isaaniin Hind hariiroo Itiyoophiyaa waliin qabduuf xiyyeeffannoo addaa laatti jedhan.
Hindii Hariiroo waloo Itiyoophiyaa waliin qabduu fi waltajjii walitti dhufeenyaa caalmaatti cimsuuf kan hojjetan ta'uu Tiiruumurt himuu isaanii ragaan Ministeera Dhimma Alaa FDRI irraa argame ni agarsiisa.
Yaa'ii 33ffaa dureewwan Gamtaa Afrikaatin daandiiwwan yeroo keessummoonni irra darban cufaa ta'an ifooman.
Koomiishiniin Poolisii Magaalaa Finfinnee akka beeksisetti;  Boolee- Galma Barkumee â€“ Walloo Safar- Addabaaba'ii Masqalaa- Masaraa Mootummaa- marfata Gibbii Gabreel- Sharaata- Araat Kiiloo ,Boolee- Galma Barkumee- Walloosafar, Olompiyaa- Gaazaboo- daandii haaradhaan -bulmaat taabotaa Qiirqoos- marfata Bulgaariyaa- Gamtaa Afrikaa ,Ibsaa paarlaamaa- Ministeera Dhimma Alaa- Addabaabaayii- Masaraa Biyyoolessaa- Filuhaa- Tiyaatira Biyyoolessaa- Addabaaba'ii Meeksikoo- Gamtaa Afrikaa, Araat Kiiloo- Sharaatan- Harraambee- Tiyaatira Biyyoolessaa- Sangaa Taraa-Waabii Shabalee -Meeksiikoo- Moonooppoolii Tamboo- Gamtaa Afrikaa , Buufata Xiyyaaraa Boolee- Galma Barkumee- Walloosafar- Olompiyaa- Addbaaba'ii Masqalaa- Masaraa Biyyoolessaa- Gibbii Gabreel- Araat Kiiloo cufaa ta'u.
Daandiiwwan filmaataa;   Xoor Haaylooch Meeksiikotiif;  , Riqaa Kookaa- Abinnatâ€“ Taklahaaymaanoot yookin Mollaa Maaruu- Geejaa Safar- Goommaa Quuxxabaa fayyadamuu danda'u.
Daandilee Booleef; Atlaas â€“ Gamoo Zarihuun â€“ Siignaal , Daandii qubeellaa- Magganaanyaa- Addabaaba'ii Diyaaspooraa-Imbaasii Ingiliiz , Daandii qubeellaa- Magganaanyaa- daandii Adawaa- Awwaaree- Araat Kiiloo fayyadamuu danda'u.
Yaa'ii 33ffaa dureewwan Gamtaa Afrikaatif qophiin taasifamuu poolisiin beeksise.
Yaa'iin dureewwan Gamtaa Afrikaa rakkoo nageenyaa tokko malee akka xumuramuuf qophii ga'aa taasisuusaa poolisiin beeksiseera.
Yaa'ichi Gurraandhala 1,2012 eegalee guyyootii lamaaf gaggeeffama.Qophiin lafoo fi qilleensarraa taasifamuus Koomiishiniin Poolisii Federaalaa fi Koomiishiniin Poolisii Finfinnee beeksisaniiru.
Hojii eegumsaa fi nageenyaa Poolisiin Federaalaa, Poolisiin Finfinnee, Raayyaa Ittisa Biyyaa, Poolisii Oromiyaa, dhaabbileen nageenyaa qindoominaan kan hojjetan ta'a.
Jiraattonni magaalichaas yaa'ichi akka milkaa'u tumsa barbaachisaa akka taasisan gaafatameera.
Af yaa'iin mana maree Ameerikaa waraqaa haasaa preezdaantii Ameerikaa Doonaald Tiraamp qabu ciran.
Pireezedaanti Tiraamp â€˜Ameerikaan iddoosheetti deebi'uu qabdi' haasaa jedhu taasisaniiru.
Preezdaantichi himannaan irratti banamee ture akka irraa ka'uuf abdii horataa dhufaniiru.
Haasaa waggaatti al tokkotti preezdaantonni Ameerikaa Koongirasii fulduratti dhiyaachuun taasisaniin â€˜State of the Union address' Tiraamp â€˜Ameerikaan iddoosheetti deebi'uu qabdi' jedhaniiru.
Tiraamp haasaa isaanii eda galgalaa bakka miseensonni Demokraatotaa itti heddummaatanitti taasisaniin, seera baastota Ameerikaa aangorraa isaan buusuuf carraaqan qeeqaniiru.
Muddee keessa Tiraamp irratti himannaan taayitaarraa ka'uu akka irratti banamu kan hojjechaa ture mana marichaa yammuu ta'u, seeneetiin Riippablikaanonni itti heddummaatan garuu himatichi akka irraa ka'u gaafataa turaniiru.
Tiraamp haasaa taasisaa wayita jiranitti miira nuffii keessa kan galan af yaa'iin mana Maree bakka bu'ootaa Naansii Peloosiin waraqaa barreeffama haasaa isaanii ofirraa qabu ciraa turaniiu.
Eda Tiraamp haasaarra wayita turanitti seera baastonni miseensa Riippablikaanotaa â€˜Tiraampif waggaan dabalataa afur isaanif mala" sagalee jedhu dhageessisaa turaniiru.
Pireezedaanti Tiraamp wayita galma seenan afa yaa'ii mana maree bakka bu'oota ummataa Ameerikaa fi miseensa Demokraatotaa Naansii Peloosii harka fuudhuu didaniiru.
Preezdaantichi haasaa isaanitiin kaffaltoonni gibiraa Ameerikaa tajaajila fayyaa bilisaaf akka gumaachan dirqamsiifamaa turan, kunimmoo karoora Demokraatotaati jedhan, Naansii Peelosiin aarii keessa galan.
Tiraamp haasaa isaanii ega xumuraniin booda af yaa'ittiin waraqaa barreeffamaa preezidaantichi irraa taasisan cicciruu eegalan.
Gaazexeessitootaf ibsa laataniinis sirriin hojjedhe, nan tolche jedhaniiru.
Boordiin Filannoo Biyyaalessaa Addi Dimokiraatawaa Warraaqsa Ummattoota Itiyoophiyaa (ADWUI) qaama seerummaa dhabuu ilaalchisee murtee kenne.
ADWUIn gama dura taa'aa isaatiin addichi diigamuu xalayaa Boordii Filannoo Biyyaalessaa Itiyoophiyaa barreeffameen kan beeksiise yoo ta'u, Addi Bilisa Baasaa Ummattoota Tigraay (ABUT) gama dura taa'aa isaatiin xalayaa barreeffameen Addichi waan diigameef haala qoodiinsa qabeenyaa irratti boordichi murtee akka kennu gaaffiin dhiyaatera.
Bu'uuruma gaaffii dhiyaateen Boordii Filannoo Biyyaalessa Itiyoophiyaa murtee laateera.
Haata'uuti, boordichi paartileen sadi addicha keessaa bahuun paartii haaraa uumuun Paartii Badhaadhinaa hundeessu isaa hubateera.
Addichi diigamuu isaa boordiin sagalee guutuun murteesseera.
Addichi diigamuun walqabatee boordiin qabeenya ADWUI ilaalchisuun murtee laachuu akka qabus hubateera.
Boordii Filannoo Biyyaalessa Itiyoophiyaa qoodinsa qabeenya ADWUI ilaalchisuun murtee dabarseera.
Paartiin Badhaahinaa fi ABUT qabeenya ADWUI kan adda basu koree waliin akka hundeessan.
Maqaa ADWUIn idaan jiru qoratamee akka kaffalamu.
Kaffaltii idaarra qabeenyi hafe 3/4n paartii badhaadhiinaaf ammoo ABUTf akka qoodamu.
Baatii 6 keessatti xumuruun Boordiichaaf akka beeksisaan murteesseera.
Nageenya uummataa mirkaneessuuf Mootummaan Naannoo Oromiyaa hojjetaa jiraachuu Hogganaan Biiroo Dhimmoota Komunikeeshinii Mootummaa Naannoo Oromiyaa obbo Getaachoo Balchaa ibsan.
Obbo Geetachoon ibsa guyyaa har'aa miidiyaaleef kennaniin hojiwwaaan gurguddoo ji'ottan ja'an darban keessatti hojjetameen gama Kilaastera Qonnaa, Dinagdee fi Hawaasummaatin qoratamaa turuun keessaatti Galii sassaabuu, bishaan dhugaatii lammii hundaan ga'uu, hojii dhabdoota hojiitti galchuuf dhaabbiifi idileen hojjatamaan akka ciminaattii ka'aniru.
Dabalataanis gara Sektera qonnaan hojiin bal'aan hojjetamuu obbo Getaachoon himuun, hojiin baruuf barsiisuu akka naannoo Oromiyaatti geggeefamaa tureen harcaati haa qabaatu malee afaan Oromoo magaalaa Finfinnee fi Naannoo Beenishaangul Gumuzitti barsiifamaa turuun lammiin keenya afaan isaan akka baratuuf hojiin gaariin hojeetamaa tureeras jedhan.
Fayyaa uummata irratti sekterichi humna namaa guutachuu, dawaa yeroon bakka barbaachisu qaqqabsiisuun fayyaan lammi akka eegamuuf hojetamaa kan ture ta'uus akka ciminaatti ka'eera.
Nageenya waaraa mirkaneessuuf Mootummaan Naannoo Oromiyaa Abbooti Gadaa, Abbootii amantiifi hayyoota Oromoo irratti hirmaachisuun hojjachaa turus hanga barbaadameen nageenya waaraa fiduu irratti kan hafu ta'uu ibsaniiru.
Haaluma kanaan fedhiif ilaalcha jiru dhiphisuuf mootummaan carrawwaan hedduu kennuun araarri akka bu'uf hojjeta tureeras jedhan.
Haa ta'u malee nagaa uummataa yeroodhaa gara yerootti boora'aa waan deemeef mootummaan nagaa uummataa mirkaneessuuf seera kabachiisuun dirqama qaba.
Kanaaf qaamni qawwee baatee bosona jiruf mootummaanis qawwee lafa kaa'uun garaagarummaa jiru akkaataa dhiphisuun danda'amu irratti qaamni lamaan mari'achuun barbaachisaadha.
Rakkoo gama nageenyaatiin jiru furuuf ammoo ammas Abbootin Gadaa, Abbootin amantii fi hayyootni Oromoo giddu seentummaan araara buusun barbaachisaadha jechuun obbo Getaachoon dhaamani jiru.
Dhuma irrattiis gaaffiwwan uummataa kan Aadaa, Afaani, lafaa fi rakkoo hoji dhabdummaa hiikuuf Paartiin Keenya akkaata heeraaf seera biyyatti kabajeen akka hiikamuf hojjetamaa jiruus himu ragaan Biiroo Dhimmoota Komunikeeshinii Mootummaa Naannoo Oromiyaa argame ni muldhisa.
Ministir Deettaan Ministeera Dhimma Alaa FDRI aadde Hiruut Zammanaan gargaaraa ministira Ministeera  Dhimmaa Alaa Chaayinaa Cheen Shiyaadoonag waliin mari'atan.
Aadde Hiruutii fi misteer Cheen Shiyaadoonag dhimmoota waloo biyyoota lamaanii fi idila addunyaa irratti mari'ataniiru.
Hariiroon Itiyoophiyaa fi Chaayinaa waggoottan 50 ol kan lakkoofsise yoo ta'u, caalmaatti cimsuuf yeroo ammaa hojjetamaa jiraachuu aadde Hiruut dubbataniiru.
Hariiroon biyyoota lamaanii seenaa qabeessa, hundagaleessa, bu'aa qabeessa, gochaan kan deeggaramee fi tarsiimowaa ta'uu ibsaniiru.
Weerara Vaayirasii koroonaa Chaayinaa mudateef Itiyoophiyaan waan dandeessu hundaan deeggarsa kan taasiftu ta'uu aadde Hiruut dubbataniiru.
Tatamsa'ina Vaayirasii kanaa ittisuuf Itiyoophiyaan haala qajaalfama dhaabbanni fayyaa addunyaan kaa'een of eeggannoo barbaachisu taasisaa jiraachuus ibsaniiru.
Cheen Shiyaadoonag gama isaaniin Chaayinaan hariiroo Itiyoophiyaa waliin qabduuf xiyyeeffannoon addaa laatti jedhaniiru.
Tatamsa'ina Vaayirasii Koroonaa ittisuuf sochii Itiyoophiyaan taasisaa jirtu galateeffaniiru.
Mootummaan Chaayinaa dhibee Vaayirasii Koroonaa ittisuu fi to'achuuf sirna idila addunyaa diriirsuu fi to'achuufis humnaa fi murannoo kan qabu ta'uu Misteer Cheen ibsaniiru.
Hariiroo dippiiloomaasii Itiyoophiyaa fi Chaayinaa waggaa 50ffaa kabajaa Piroojaktoota walitti hidhamiinsaan hojjetamaa jiran haala gaariin xumuruuf deeggarsaa fi hordoffii barbaachisu hunda kan taasisan ta'uu Misteer Cheen ibsuu isaanii ragaan Waajjira Dubbii Himaa Ministeera Dhimma Alaa FDRI irraa argame ni mul'isa.
Piroojaktiin ijaarsa nageenya ummattoota Godina Gujii Lixaa fi Godina Geedi'oo caalaatti cimsuuf gargaaru har'a Godina Geedi'oo, Magaalaa Diillaatti ifatti eegalameera.
Piroojaktichi deggarsa â€˜World Vision' fi dhaabbileen deggartootaa taasisaniin kan hojjetamu yoo ta'u, ji'oota 18f kan turu ta'uun ibsameera.
Proajaktichi hojiilee nageenya mirkaneessuun gamatti hojiilee misoomaa adda addaarrattis hirmaachuun fedhii hawaasaa guutuuf xiyyeeffatee kan hojjetu ta'uunis ibsameera.
Nageenyi bu'uura waan hunda waan ta'eef aadaa nagaan waliin jireenyaa cimsuufi gabbisuun barbaachisaa akka ta'eefi walitti bu'iinsas dhiifama gachuun araara buusuun barbaachisaa ta'uun himameera.
Akkuma ibiddi bishaaniin dhaamu walitti bu'iinsa dhiifama gochuun nageenya mirkaneessuun barbaachisaa ta'uunis sirna baniisa Piroojaktichaarratti ibsameera.
Rakkoon nageenyaa ummattoota godinaalee Geedi'oo fi Gujii Lixaa gidduutti uumamee ture yeroo ammaa furamuun nageenyiifi tasgabbiin sadarkaa gaariirra akka jiruufi nageenyi waaraan akka mirkanaa'uuf hunduu dhimmamee hojjechuu qaba jedhameera.
Dhaabbata Preesii Itiyoophiyaatu gabaase.
Mootummootni Misooma Baha Afrikaa (IGAD) Vaayirasiin Koroonaa naannichatti miidhaa akka hin geessisneef hojii dursanii ittisuu hojjechaa jiraachuu beeksise.
Biyyoonni miseensoota IGAD tatamsa'ina vaayirasichaa ittisuuf hojii durasanii ittisuu hojjechaa jiraachuu barreessaa olaanaan dhaabbaticha Dooktar Warqinaa Gabayahu ibsaniiru.
Aanga'oonni biyyoota kanneenii maalummaa fi karaalee vaayirasichi ittiin daddarbu hawaasni akka hubatuu fi of eeggannoo taasiifamuu qabu irratti hojii hojjechaa jiraachuu himaniiru.
Vaayirasichi naannichatti mudachuuf carraa qabaatus miidhaa cimaa akka hin qaqqabsiifne biyyoonni kunneen qindoominaan hojjechaa akka jiran Dooktar Warqinaan himaniiru.
Dhibee kanaan Chaayinaatti namoota kuma 20 ol qabaman keessaa namoonni 426 du'aniiru.
Walga'iin Ministiroota Gaanfa Afrikaa Jibuutiitti gaggeeffama jira Walga'iicharratti Ministiroonni Faayinaansii fi hoggantoonni hojii olaanoon Gaanfa Afrikaa; Itiyoophiyaa, Jibuutii, Eertiraa, Keeniyaa fi Soomaaliyaarra walitti babba'an guyyaa lamaaf gaggeessa jiru.
Diingadee fi hariiroo naannoo biyyoota Gaanfa Afrikaa cimsuuf mariin adeemsifamaa jira.
Waltajjiin marii kanaan imaammata qopheessun biyyoota gidduutti sirna daldalaa cimaa uumufi jedhame.
Waltajjichi koriidaroota diinagdee, bu'uuraalee misoomaa fi deeggarsa faayinaansii biroo taasisurratti xiyyeeffachuun gaggeeffama jira.
Misooma naannichaaf kan barbaachisu invastimantii Doolaara biiliyoona 15 walitti qabuu haala dandeesisurratti kallattii kan laatudhas jedhameera.
Israa'eelii fi Sudaan hariiroo biyyoota lamaanii calmaatti cimsuuf waligalaniiru.
Muummeen Ministiraa Israa'eel Beenmiin Neetaaniiyaahuun  daawwii hojiif guyyaa kaleessaa Yuugaandaa Intubee galaniiru.
Daawwii isaaniin cinatti preezdaanti mana mare walabummaa leetinaal jeeneraal Abduulfattaahi Albuurihaan waliin wal arguun mari'ataniiru.
Marii isaaniin hariiroo biyyota lameen gidduu jiru cimsuuf, dhimmoota garagaraatti waltumsaa fi qindoominaan hojjechuuf wali galuu isaanii ibsaniiru.
Muummeen Ministiraa Beenmiin Neetaaniiyaahuun, Sudaan wayita amma jijjiirama adeemsisaa jirtu biyyatti gara sadarkaa foyya'aatti ceesisuuf kan gargaaruu ta'u beeksisaniiru.
Mariin hoggantoota lamaanii Namoota murasan kan beekamuu yoo ta'u, preezdaantii Yuugaanda Yuuweerii  Muuseeviinii kan qopha'ee ta'us ibsameera.
Dubbi himaan mootummaa Sudaan Faysal Saaliihi  daawwii fi maarii Preezdaanti Albuurihaan Yuugandatti taasisaafama jiraaniif oddeeffannoo kan hin qabne ta'u himaniiru.
Kaabinoonni biyyattis dhimmicha irratti kan hin mari'annee ta'u kan himan dubbi himichi, preezdantichiis daawwiichaa wayita deebi'an ibsa akka laataan himameera.
Maarii isaan waliin taasisaanifis anga'oota Filisxeemoota aarseera.
Anga'oonnii kunneen maariin hoggantoonni biyyota lamaani taasisaa kun siyaasaa dhooksaa hojjetamaa jiruudha jechuu mormaniiru.
Qindoomina biyyoota baha Afrikaa itti fufsiisuuf Doolaarri Ameerikaa biiliyoonni 15 ni barbaachisa jedhame.
Biyyoonni Afrikaa shan hidhata diinagdee fi tumsa waloorratti Jibuutiitti mari'achaa jiru.
Ministiroonni Maallaqaa Itiyoophiyaa, Jibuutii, Eertiraa, Keeniyaa fi Soomaaliyaa hidhata diinagdee, invastimantii fi daldalaarratti mari'achaa jiru.
Waltajjiin waloo har'aa kan "Innisheetiivii Gaanfa Afrikaa" waggaa tokkoon dura hundeeffamee fi biyyoota shanan hammatedha.
Muuxannoo sadarkaa addunyaarra jirurratti mari'atamaa kan jiru yammuu ta'u, hidhata kana cimsuuf Doolaarri Ameerikaa biiliyoonni 15 ni barbaachisa jedhaniiru.
Bara darbee eegalee geejiba, anniisaa fi bu'uuraalee misoomaa diijiitaalaarratti waliigalteewwan mallatteeffamanii fi sadarkaan hojiirra oolmaa isaanii gamaaggamameera.
Ministir deettaan Ministeera Maallaqaa FDRI Dooktar Iyyoob Takkaalliny carraa hojii dargaggootaf uumuun, bu'uuraalee misoomaa diriirsuu fi jireenya naannoo Gaanfa Afrikaa walitti bu'iinsa keessa ture fooyyessuuf tumsaan hojjechuun ni barbaachisa jedhaniiru.
Kibba Dhiha Buurkina Faasootti miidhaa namni hidhate tokko qaqqabsiiseen lubbuun namoota 20 darbuun ibsame.
Miidhaa torbee darbe magaalaa Basilgaajiitti lubbuu namoota 39 galaaftetti aanee miidha qaqqabsiifame ta'uu himameera.
Aardii Afrikaatti baatii dhiyyoo as miidha namoonni hidhatan qaqqabsiisaan hammachaa dhufeera jedhame.
Miidhichi Faransaay naannoo Saahilitti loltoota dabalaataa 600 akka ergitu erga beeksifte booda kan rawwatamedha.
Bara Faranjoota 2012 as walitti bu'insa naannoo Saahilitti uumameen lubbuun namoota kuma 4 ol darbeera.
Naannoo Oromiyaa godina Shawaa Kaabaa aanaa Dharraatti sirni Gadaa Oromoo haarome.
Sirnichi bakka abbootiin Gadaa, hoggansi amantaa, hoggansi godinaa fi aanaa, maanguddoonni, qeerroo fi qarreewwan keessummummaan argamanitti gaggeeffameera.
Haaromsa Gadaa kanarratti abbaa Gadaa Goobanaa Hoolaa fi abbootiin Gadaa miseensota gumii 7 argamaniiru.
Muummee ministiraa FDRI Dooktar Abiy Ahimad jalqaba baatii dhuftuutti Itiyoophiyaanotaa fi dhalattoota Itiyoophiyaa biyyoota baha jiddugaleessaa jiraatan waliin Duubaayitti mari'achuufi.
Emmireetota Arabaa Gamtoomanitti Imbaasiin Itiyoophiyaa Faanaa Broodkaastiing Koorporeetitti akka himetti, muummee ministiraa Dooktar Abiy Gurraandhala 5 amma 7,2012 Itiyoophiyaanota baha jiddugaleessaa jiraatan waliin ni mari'atu.
Waltajjichaan haala waqtaawaa biyyaa, biyyoota keessa jiraatanitti mirgi isaanii eegamee kabajamanii akka jiraatan hojiilee hojjetamanii fi hojjetamuu qabanirrattis ni mari'atu.
Waltajjii marii kanarratti Itiyoophiyaanonnii fi dhalattoonni Itiyoophiyaa Saawudii Arabiyaa, Liibaanoos, Kuwet, Oomaan, Kwaataarii fi Baahireen jiraatan ni hirmaatu.
Milkaa'ina marichaatif Emmireetota Arabaa Gamtoomanitti Imbaasiin Abu Daabii fi Waajjirri Qoonsilaa Duubaay ijaarramanii hojjechaa jiru.
Jijjiirramaan dura Itiyoophiyaan sadarkaa jiguurra geesset turte jedhan muummee ministiraa Dooktar Abiy Ahimad.
Muummee ministiraa Dooktar Abiy Ahimad gaaffilee walga'ii addaa Mana Maree Bakka Bu'oota Ummataa FDRIrraa ka'aniif deebii laataniiru.
Biyyattiin neetwoorkii mootummaa jijjiirramaaf gufuu ta'aniin hidhamteet turteen ibsaniiru.
Kanaaf nuti ammoo fala yeroo gabaabaa fi yeroo dheeraa kaa'uun socho'aa tureerra jedhaniiru.
Caasaa, hojimaataa fi hoggansa jijjiirrama eegalame sochoosu uumuun yeroo akka fudhatu Dooktar Abiy ibsaniiru.
Hariiroon mootummaa federaalaa fi naannoo jidduu jiru maal ta'uu akka qabu heerarra kaa'ameera.
Sana kabajuudhan hojjechaa jirras jedhaniiru.
Itiyoophiyaa shororkeessuu fi jigsuuf Alshabaabii fi qaamoleen biroo socho'aa turaniiru; caasaan nageenyaa sana ittisuu fi to'achuuf hojiin hojjete cimaa waan ta'eefi malee rakkoo hamaatu dhalataayyu.
Manneen amantaa fi manneen barnootaa sadarkaa olaanaa humna nageenyaa hidhateen eegun amala haaradha.
Amalli haaraan biyyattiitti uumamuu hin malle dhalachaa jiraachuu isaatin jedhaniiru.
Barattoonni butamuu ilaalchisee kan butame hin muul'atu, eenyummaan isaanii hin beekamu, kan butes hin beekamu; kanaaf mootummaanis sochii barbaachaa hojjechaa tureera.
Barattoota butaman jedhame keessaa kan ajjeefame hin jiru.
Koreen dhaabbatee irratti hojjechaa kan jiru yammuu ta'u, hojichi gaafa xumurame ibsa ni laannas jedhaniiru.
Biyya tokkotti qaamni hidhatee fi mootummaan lama hin jiraatu; kanaaf rakkoon Lixa Oromiyaa karaa nagayaatin akka hiikamu fedhii qabna.
Yoo ta'uu dide garuu seera kabachiisun dirqama ta'a jedhaniiru.
Rakkoon Kibba Oromiyaa garuu tasgabbaa'aa jiraan ibsaniiru.
Rakkoo Lixa Oromiyaa qaama karaa nagayaatin nan fura jedhuuf, tumsa ni taasisna; mootummaan kanarratti rakkoo hin qabu; obboleeyyan akka walajjeesan waan hin barbaannef jedhaniiru muummee ministiraa.
Dhaabbilee mootummaa guutummaan yookin gariin gara dhuunfaatti ceesisuun of eeggannaa barbaada waan ta'eef, xiyyeeffannoon irratti hojjenna jedhan Dooktar Abiy Ahimad ibsa mana mareef laataniin.
Dhuunfaaf yoo dabarfaman, burjaajjii fi hanni akka hin uumamne of eeggannoo ni taasifama.
Dhuunafaafis yoo dabarfaman, invastaroonni carraa hojii fi waan dabalataa itti ida'uu qaba jenneet amannaan ibsaniiru.
Paartiin biyya bulchu, Paartii Badhaadhinaati; muummee ministiraa Mana Maree Bakka Bu'oota Ummataatin muudame mirga kaabinee gurmeeffachuu fi raggaasifachuu ni qaba.
Namoota Tigraayii dhufan hin dhiibnu, nan dhiiba jedhee kan yaadus yoo jiraate kan dogongore.
Mootummaan federaalaa mootummaa naannoo Tigraay waliin hojii waloo ni hojjeta jedhan.
Filannoon baranaa akka nagayaan xumuramu hunduu tumsuu qaba.
Rakkoon jiraatullee filannoo gaggeessun nageenya biyyaatifuu murteessadha.
Qabeenyaa fi maallaqa alatti kuufame biyyaaf deebisiisun fedhii fi tumsa biyyoota alaa gaafata.
Fedhiin isaanii jiraatus deebisiisun garuu adeemsa gaafata jedhan.
Dhimmi Hidha Haaromsaa akkataa faayidaa Itiyoophiyaa eegee fi biyyoota ollaa hin miinen raawwatama.
Maricha xumuruun Itiyoophiyaa, Sudaanii fi Gibtsiifis faayidaadha jedhaniiru.
Jijjiirramaa eegalee amma ammaatti Doolaarri miiliyoonni 22.9 fi warqeen kiilo giraamni 14 Baankii Biyyoolessaa Itiyoophiyaatif galii ta'eera.
Daandiin Wallagga Buree akka xumuramuuf koontiraaktara biroof dabarsuun hojjetameeran ibsaniiru muummee ministiraa.
Rakkoon neetwoorkii Lixa Oromiyaa ooppireeshiniin rakkoo nageenyaa achitti gaggeeffamu akkauma xumurameen, bifa ni qabataan ibsaniiru.
Muummeen Ministira Kaanaadaa Jastiin Tiruudoo Itiyoophiyaa daawwachufi.
Muummeen Ministira Kaanaadaa Jastiin Tiruudoo daawwanna isaanii Kan Ardii Afrikaan Itiyoophiyaarraa eegalu.
Daawwannaa isaanii baatii Faranjoota Gurraandhala 6 hanga 14, 2020 turuun erga Itiyoophiyaa daawwataniin booda gara Seenegaalis ni imalu jedhame.
Daawwannaa isaaniis dhimmoota carraa dinagdee fi badhaadhinaa, jijjirama qilleensaa,demookraasii fi walqixummaa dubartootaarratti baldhinaan akka mari'atamu Waajjirri Mummee Ministirri biyyatti beeksiseera.
Turtii isaanii Preezdaanti Sahilawarq Zawdee fi Muummee ministira Dooktar Abiy Ahimad waliin ni mari'atuus jedhameera.
Itiyoophiyaa fi Kanaadaan bara 1965 hariiroo hawaasummaa kan eegalan.
Yaa'iin Hoggantoota Gamtaa Afrikaa 33ffaan Guraandhala 1 fi 2 Finfinneetti ni gaggeeffama.
Yaa'ii kana hordofuuf miidiyaaleen 320 biyyoota garagaraa irraa galmaa'uu isaanii Abbaan Taayitaa Broodkaastiingii Itiyoophiyaa beeksiseera.
Miidiyaaleen kunneen Ardii Afrikaa, Awurooppaa, Eeshiyaa, Ameerikaa Kaabaa fi Kibbaarraa kan dhufan ta'uutu ibsame.
Miidiyaalee Yaa'ii kana gabaasuuf dhufan keessummeessuuf baatii tokkoon dura qophiin eegalamuu, Abbaan Taayitichaa ibseera.
Hanga guyyaa kaleessatti miidiyaaleen idila addunyaa 320 galmaa'uu isaanii daayreektarri damee miidiyaa alaa obbo Mahammad Sa'id dubbataniiru.
Abbaan Taayitichaa ogeeyyiin miidiyaalee Viizaa akka argataniif Eejansii galmeessa ragaalee lammumaa fi Immigreeshiif maqaa isaanii erguu dubbataniiru.
Miidiyaaleen kunneen eeyyama gabaasaa fudhachuun hojii isaanii haala akka raawwataniif qaama dhimmi ilaalu hunda waliin hojjetamaa jiraachuu obbo Mahammad himaniiru.
Yaa'iin Hoggantoota Gamtaa Afriikaa 33ffaan kun mata duree â€˜Ardii sagaleen dhukaasaa keessatti hin dhaga'amne gochuun misooma isheef haala yaa mijeessinu' jedhuun gaggeeffama.
Madrak yaa'ii waliigalaa 16ffaasaa gaggeessaa jira.
Tokkummaan Demokraatawa Federaalawaa Itoophiyaa Madrak yaa'ii waligalaa 16ffaa isaa Finfinneetti gaggeessaa jira.
Yaa'icharratti hoggansi paartichaa Piroofeesar Mararaa Guddinaa fi Piroofeesar Bayyanaa Pheexroos dabalatee kanneen biroo, miseensonnii fi deeggartoonni paartichaa argamaniiru.
Dura taa'aan Madrak Piroofeesar Mararaa Guddinaan filannoo biyyoolessaa baranaa amanamaa, naga qabeessa, haqa qabeessaa fi demokraatawa taasisuuf hunduu ga'eesaa ba'achuu qaba jedhaniiru.
Itoophiyaa daandii qaxxaamuraarra jirtu utubuun, biyya haaromtee hundaaf taatu ijaaruuf paartichi hojjechaa jiraachuus eeraniiru.Yaa'ichaan qabo yaa'iin 15ffaa ragga'eera.
Biriitaaniyaan ifatti Gamtaa Awrooppatiin adda baate.
Adda ba'umsichi lammiilee dhimmicha mormaniin dabaalamuun ifoomera.
Biriitaaniyaan miseensummaa Gamtaa Awurooppaa waggaa 47tin ifatti adda baatetti.
Landanitti adda ba'umsicha deeggaruun addabaaba'ii ba'aniiru.
Aayarlaandii fi Skootlaanditti ammoo Biriitaaniyaan gamtichaan adda ba'uun mormameera.
Gamtaan Awurooppaatis alaabaa Briitaaniyaa waajjirasaa muummee Braasalsii buusera.
Muummee ministiraa Briitaaniyaa, Booriis Joonsan biyyaa fi lammiilee biyya isaanii qixa tajaajiluuf kan hojjetan ta'uu ibsaniiru.
Lammiileen Briitaaniyaa gamtichaa ba'uuf murteessuun sagalee kan laatan waggaa sadan har'aa ture.
Egasii akkaataa adda ba'umsaarratti mari'atamaa tureera.
Muummeen Ministiraa FDRI Dooktar Abiy Ahimad Itiyoophiyaa Guyyaa injifannoo Adawaa ilaalchisuun ummata Itiyoophiyaa hundaaf ergaa baga geessanii dabarsaniiru.
Injifannoon Adawaa qabeenya guddaa dhaloota dhalootatti darbaa dhufee fi gara fuulduraattis itti fufuudha jedhan.
Adawaan dirree lammiileen Itiyoophiyaa hedduminaa fi tokkummaa itti agarsiisaniidha.Injifannoon kun injifannoo seenaa keessaatti garagaarummaa keenyaan tokkummaa fi jaalaala biyyaaf qabnu itti muul'ifneedha jedhan Dooktar Abiy ergaa isaaniin.
Xaaliyaaniin garagaarummaa Laammiilee Itiyoophiyaa fayyadamuun saboota fi ummattoota adda qooduun kooloneefachuuf yaaliin goote garaagarummaa keessatti tokkummaan lammiileen Itiyoophiyaa dhimma biyyaarratti qabaniin osoo hin milkoofne hafee jira jedhan.
Lammiileen Itiyoophiyaa yeroo waraanaa Adawaa bulchiinsaa , Walqixummaa fi eenyummaarratti gaaffilee hedduu qabatanis dhimma biyyaarratti araarama tokko malee wareegamaa barbaachisu waliin kaffalaniiru jedhan.
Kanaafis gootoonni saboota fi ummattoota Itiyoophiyaa waraanicharratti qooda fudhatantu ragaadha jedhan eragaa dabarsaniin.
Xaaliyaaniin rakkoo keessoo kanatti fayyadamuun humna birmaddummaa Itiyoophiyaa tiksuuf kutannoo qabu kana diiguuf tooftaan fayyadamte gootonni yeroo sanaa jaalaala fi quuqqama biyyaaf qabaniin jalaa fashaleessaniiru.
Gaaffiin kamuu deebi'uu kan danda'u yoo biyyi jiraatte, kanaaf lammiileen Itiyoophiyaa birmaddummaa biyyaarratti kutannoon diinaa ofirra ittisuuf waliin dhaabbachuu qabu jedhan Dooktar Abiy ibsa laataniin.
Waggoota 40n booda Xaaliyaaniin Itiyoophiyaa weeraruuf yeroo deebiteetti, garaagarummaan uumamme ishee fayyadee ture jedhan.
Qoodinsii muul'chuu fi qophummaan dhabamuun Itiyoophiyaan gatii guddaa akka kaffaltu ishee taasisee ture jedhan.
Lammiileen Itiyoohiyaa hundinuu injifannoo Adawaa kanaarra barachuun badhaadhinaa egeree biyyaa mirkaneessuuf kutannoon yoo hin hojjenne, badiin ga'uu olaanaa waan ta'uuf badhaadhina biyyaaf garaagarummaa tokko malee yaa hojjennu jechuun ergaa dabarsaniiru.
Jilli Itiyoophiyaa af yaa'ii Mana Maree Bakka Bu'oota Ummataa FDRI obbo Taaggasaa Caafotiin duurfamu Jibuutii daawwate.
Obbo Taaggasaan mana maree biyyattiitti argamuudhan haasaa taasisaniiru.
Obbo Taaggasaan walga'ii mana marichaa 8ffaarratti argamuudhan haasaa taasisaniin, hariiroon biyyoota lamaanii gama diinagdee, hawaasummaa fi siyaasan cimaa jiraachuu ibsaniiru.
Kun ammoo mootummoonni biyyootii lamaanii kutannoo qabaniin kan utubame ta'uu eeran.
Obbo Taaggasaan hariiroon manneen maree biyyoota lamaanii daran jabaachuu akka qabus kaasaniiru.
Jilichi Jibuutii kan daawwate affeerraa preezdaantii Mana Maree Bakka Bu'oota Jibuutii Alii Hoomadiini.
Buufata Jibuutiitti argamuudhanis hojiilee xaa'oo gara Itiyoophiyaatti geejibsiisuuf hojjetamaa jiru daawwataniiru.
Daawwicharratti Jibuutiitti Ambaasaaddarri FDRI Abdulaaziiz Mahaammad argamaniiru.
Kooriyaan Kaabaa sababa dhibee Koroonaatin diippiloomaatota biyyattii gadi dhiisanii ba'uu barbaadaniif eeyyama laatte.
Daandiin Qilleensaa Kooriyaa Kaabaa diippiloomaatotaa fi hojjettoota dhaabbilee idil addunyaa Piyoongiyaangii gara Raashiyaa fi biyya isaaniitti deebi'uu barbaadaniif balalii addaa qopheessuu isaa beeksiseera.
Balalliin kun Jimaataa eegalee hojiirra kan oolu ta'uun ibsameera.
Piiyoongiyaang lammiilee alaa baatii tokkoo oliif qophaa tursiisuu isheetu himame.
Biyyattiin sababa dhibee koroonaatin daangaa ishee cufuun ishee kan yaadatamudha.
Biyyattiitti yeroo ammaa namni Vaayirasii koroonaatin qabame hin jiru jedhameera.
Ameerikaattis namoonni 6 dhibee kanaan du'aniiru.
Bulchiinsi preezdaantii Ameerikaa Doonaald Tiraamp balalii gara Iraan, Xaaliyaanii fi Kooriyaa Kaabaatti taasifamu dhorkera.
Vaayirasiin koroonaa Xaaliyaanirra ka'uun biyyoota Awurooppaa, Ameerikaa, Eeshiyaa fi Afrikaatti babal'achuutu himame.
Waliigala biyyoota 58 keessatti muul'ateera.
Afrikaattis biyyoota 6 keessatti kan muul'ate yoo ta'u, Naayjeeriyaa, Gibts, Aljeeriyaa, Moorookoo, Seeneegaalii fi Tuuniiziyaa keessatti namoonni dhibee kanaan qabaman yaalarra jiru jedhame.
Hanga ammaatti namoota kuma 90 ol dhibee kanaan qabaman keessaa namoonni kumni 3 ol du'aniiru jedhame.
Chaayinaa magaalaa Hoong Koongitti Vaayirasiin koroonaa namoota hedduurratti jeequmsa sammuu uumaa jiraachuun himame.
Hoongi Koongitti hanga ammaatti namoonni dhibba tokko Vaayirasichaan kan qabaman yoo ta'u, namoonni lama ammoo du'aniiru.
Bara Faranjootaa 2003 bulchiinsichuma keessatti dhibeen saars namoota 300 ta'an ajjeeset ture.
Sababii kanaan jiraattonni Hoongi Koongi seenaan darbe sun nutti deebi'aa laata jechuun jeequmsa sammuu keessa galuun isaani himameera.
Vaayirasiin koroonaa uumamuun walqabatee muddamaa fi jeequmsa sammuu ka'umsa godhachuun qorannoo kan hojjete Yuunvarsiitin Hoongi Koongi beektonni magaalichaa 1/3 ta'an jeequmsi sammuu yoo isaan mudatu, namoonni %11  ta'an ammoo mukaa'u keessa galaniiru jedha.
Jiraattoni Hoongi Koongi kuma 10 ta'an hojii isaanii mana jireenyaa isaanii taa'anii kan hojjetan yoo ta'u, nyaataa fi wantoota barbaachisoo mana keessatti kuusa jiraachuun ibsameera.
Dhiyeessiin uffata fuula ittiin haguuggatanii fi harka ittiin qulqulleeffatan yeroo dheeraaf rakkoo ture jedhameera.
Falaasamni Paartii Badhaadhinaa Ida'amuun; walqixxummaa ummataa kan mirkaneessudha jedhan Pireezedaantiin mootummaa naannoo Hararii obbo Ooruddiin Badriin.
Pireezedaantiin naannoo Hararii obbo Ooruddiin Badrii fi itti aanaan preezdaantii mootummaa naannoo Somaalee obbo Muusxafee Mahaammad walga'ii hoggansa Paartii Badhaadhinaa naannoo Hararii fi magaalaa Dirree Dawaa magaalaa Hararitti taa'amaa jirurratti argamuudhan ergaa dabarsaniiru.
Obbo Ooruddiin haasaa waltajjicharratti taasisaniin falaasamni Paartii Badhaadhinaa Ida'amuun; walqixxummaa ummataa kan mirkaneessudha jedhaniiru.
Paartichi eenyummaa ummattootaa fi tokkummaa biyyaa bifa madaalawaa ta'een kan keessummeessudha jedhan.
Kunis biyya cimaa ijaaruuf ni gargaara jedhan.
Obbo Muusxafeen gama isaanitiin ummanni baha Itiyoophiyaa aadaa waljaalachuu, walkabajuu, ida'amuu, tumsaan waliin jiraachuu qaba jedhaniiru.
Obbo Muusxafeen waggoottan lamaan darbanitti gaaffii ummataatin jijjiirrama dhufeen; olaantummaa seeraa kabachiisuu, nagaa fi haqa mirkaneessuu, ummata fayyadamaa taasisuurratti hojiin jajjabeessaa ta'e hojjetamuu ibsan.
Preezdaantii sodaachifamuun guyyaa tokko qofa aangorra turan.
Giinii Biisaawitti filannoo falmisiisaan gaggeeffamuun walqabatee preezdaantonni lama biyyattii akka gaggeessan yoo murtaa'ullee preezdaantii tokkoffaan Siipriyaanoo Kasaamaa turtii guyyaa tokko booddee aangoo gadi lakkisaniiru.
Preezdaantichi guyyaa tokko qofa aangorra akka turuuf sababni isaan dirqisiise ergaan sodaachisoo si ajjeefna jedhu waan isaan qaqqabeef yoo ta'u, "jireenyakoof na yaaddessa" jedhaniiru.
Pireezedaanti Siipriyaanoo Kasaamaa kan filataman qaama seera baaftuun  yoo ta'u, kunis kan ta'e filannoo baatii Muddee biyyattiitti  gaggeeffameen walqabateeti.
Preezdantiin biroon ammoo Umaroo Siisookoo Embaaloo waadaa preezdantummaa rawwataniiru.
Boordiin filannoo biyyattii morkataa Umaaroo Siisookoo Embaaloo kan ta'an Doomingoos Siimoos Pereeraa sagalee %54-46 injifateera jechuun labseet ture.
Pireezedaantiin duraanii Joosee Maaryoo Vaaz preezdaantii haaraa  Umaaroo Ambaaloof torbee dabre sirna turerratti aangoo isaanii dabarsaniiru.
Siimoos Pereeraa wal harkaa fudhiinsa aangoo hin fudhadhu jedhaniiru.
Sababiin isaa paartiin injifate seera hin qabu jechuun filannoon hatameera jedhan.
Kanaan walqabatee manni murtii waliigalaa biyyatti hanga murteessutti dubbi himaa paarlaamaa biyyattii Siipriyaanoo Kasaamaa eeggataa preezdaantii akka ta'aniif muudee ture.
Pireezedaanti Siipriyaanoo Kasaamaa aango gadi lakkisuun walqabatee waajjirri ministirootaa cufameera.
Meeshaa waraanaa ciccimoon marfameera.
Biyyichatti jeequmsi cimaan uumamuus danda'a jedhameera.
Taalibaan loltoota mootummaa Afgaanistaan irratti haleellaa raawwatu cimsee kan itti fufu ta'uu beeksise.
Taalibaan nageenya waaraa Afgaanistaanitti buusuuf guyyaa tokkoon dura Ameerikaa waliin waliigaltee mallatteesset ture.
Wali galtichaan Afgaanistaanitti rakkoo nageenyaa mudataa jiru furuuf, gareen hidhatee socho'u mootummaa biyyattii waliin marii nageenyaa taasisu cimsee itti fufuu akka qabu akeeka.
Yaata'u malee Taalibaan waligalticha kan kabaju amma mootummaan loltootasaa kuma 5 hiikutti jedheera.
Kanarra darbee loltoota mootummaa Afgaanistaan irratti haleellaa qaqqabsiisu cimsee kan itti fufu ta'uu ibseera.
Pireezedaantiin Afgaanistaan Ashiiraaf Gaaniin gama isaanitiin, Taalibaan waliin gama hidhamtoota hiikuun waligaltee hin qabnu jedhaniiru.
Biyyi isaanii warreen mana adabaa jiran gadi dhiisuuf qophii kan hin qabne ta'u kan ibsan preezdaantichi, kanaafis haalli marii nageenyaaf ta'u duursuu akka qabu ibsaniiru.
Mariin imala qabsoo Oromoorratti xiyyeeffate godina Baalee Lixaa magaalaa Roobee Galma Abbaa Gadaatti taa'amaa jira.
Waltajjicharratti gorsaa olaanaan muummee ministiraa obbo Leencoo Baatii, abbootiin amantaa, abbootiin Gadaa, abbootiin qabeenyaa fi bakka bu'oonni hawaasaa aanaalee godina Baalee Lixaa argamaniiru.
Obbo Leencoon qabsoon Oromoo bu'aa bayii fi gufuu hedduudhan sakaalamaa turteera jedhan.
Yeroo ammaas gaaffiin Oromoo deebii argachaa jira jedhaniiru.
Waajjirri Mana Maree Qindeessituu Hirmaannaa Ummataa Ijaarsa Hidha Haaromsaa Guddicha Itiyoophiyaa raawwii hojii baatii 6 gamaaggame.
Waltajjichaan hojiin baatii 6n jalqabaa bara 2012 gamaaggamameera.
Gamaaggamamichis kan gaggeeffame manneen maree qindeessituu naannolee fi bulchiinsa magaalaa Dirree Dawaa waliini.
Rakkooleen addaddaa turanis hirmaannaan ummanni hidhichaaf taasisu itti fufuun ibsameera.
Yeroo itti aanuttis hirmaannaa ummataa cimsuuf sosochiin ni taasifama jedhameera.
Mariin har'a eegalame guyyaa boriis itti fufuun gaggeeffama jedhameera.
Milkaa'ina ijaarsa Hidha Haroomsaatif hirmaannaa ummataa cimsuuf deeggarsa ergaa gabaabaa 8100Atiin walitti qabamu marsaa 3ffaa gaggeessuuf qophaa'uus waajjirichi ibseera.
Sagantaa galii walitti qabuu ergaa gabaabaa â€˜8100A' tiin Birrii miliyoona 20.5 walitti qabuuf karoorfamuunis eerameera.
Deeggarsa ergaa gabaa â€˜8100A' marsaa jalqabaatin Birrii miiliyoonni 80, marsaa 2ftatin Birrii miiliyoonni 49.1 walitti qabameera.
Ministeerri Nageenyaa fi Waldaaleen Siiviikii tumsaan hojjechuufi.
Tumsaan hojjechuudhafis waliigalteen qophaa'era.
Waliigaltee qophaa'errattis qaamolee dhimmi ilaallatu waliin mariin gaggeeffameera.
Waliigalteen qophaa'e nageenya, walitti bu'iinsa furuu, filannoo fi demokraasiirratti Waldaalee Siiviikii waliin tumsaan hojjechuu kan dandeessisu jedhameera.
Ministir deettaan Ministeera Nageenyaa aadde Fire'aalam Shibaabbaaw mootummaan ejjennoo waldaalee siiviikiirratti qabu geeddaruusaa ibsaniiru.
Mootummaan waldaalee siiviikii waliin tumsaan hojjechuu barbaadas jedhaniiru.
Waliin hojjechuufis ulaagaaleen tumsaa 10 kaa'amaniiru.
Mirga namoomaa, ijaarsa demokraasii, mirga daa'immanii fi dubartootaa, hojiirra oolmaa seeraa xiinxaluu, olaantummaa seeraa kabachiisuu, walitti bu'iinsaa fi furmaata isaarratti hojjechuun isaan muraasa tarreeffamanidha.
Waliigaltichi mariidhan booda ragga'ee amma sadarkaa gadiitti hojiirra oolas jedhameera.
Wiirtulee waliigalchiistuu manneen murtiitin qajeelfaman cimsuuf waliigalteen mallattaa'e.
Manni Murtii Waliigalaa Federaalaa fi Wiirtuun Waliigalchiistuu fi Abbaa Seerummaa Dhuunfaa Itiyoophiyaa wiirtulee waliigalchiistuu manneen murtii federaalaa keessatti hundaa'an cimsuuf har'a waliigaltee mallatteessaniiru.
Waliigaltichas itti aanaan preezdaantii Mana Murtii Waliigalaa Federaalaa obbo Salamoon Araddaa fi dura taa'aan boordii Wiirtuu Waliigalchiistuu fi Abbaa Seerummaa Dhuunfaa Itiyoophiyaa aadde Haaragawayin Ashannaafii mallatteessaniiru.
Waliigaltichi wiirtulee hundaa'an cimsuudhan faayidaa hawaasaa caalmaan milkeessufi jedhameera.
Wiirtulee hundaa'an loojastiiksii fi galteedhan cimsuudhan mijatoo gochuudha.
Lakkoofsa afaan hojii federaalaa dabaluun, biyya afaanota hedduu qabdu ijaaruu dandeessisa jedhan hayyoonni.
Manni Maree Ministirootaa Sanbata darbe misooma afaan dabalataa raggaasisuun isaa ni yaadatama.
Dhimmicharratti hayyoonni Faanaa Broodkaastiing Koorporeet waliin turmaata taasisanis, afaanota dabalataa afaan hojii federaalaa gochuun tokkummaa biyyaa jabeessuun, sabdaneessummaa cimsa jedhan.
Yunvarsiitii Finfinneetti daayreektarri Akkaadaamii Afaanotaa fi Aadaa Dooktar Mulgeetaa Siyyuum afaan hojii heddummaachun tokkummaa fi waliigaltee biyyoolessaatif ga'ee qaba jedhu.
Garaagarteewwan araarsudhaan xinsammuu sabdaneessummaa daran cimsa jedhan.
Yuunvarsiitii Finfinneetti qorataan sabdaneessummaa Dooktar Hayraddiin Tazarraan murtichi sabdaneessummaa biyyaa cimsuuf gumaacha qaba jedhu.
Carraa hojii bal'inaan uumuu, tokkummaa biyyaa fi sabdaneessummaa caalmaan dhugoomsuuf afaan hojii dabalataa ni barbaachisa jedhu.
Filannoo bara kana gaggeeffamuun walqabatee odeeffannoowwan sobaa miidiyaalee hawaasatiin tamsa'an rakkoo akka hin uumne hojjetamuu akka qabu hayyoonni himan.
Filannoo biyyoolessaa bara 2012rratti miidiyaaleen hawaasaa odeeffannoo sobaatin gufuu siyaasaa fi rakkoo nageenya lammiilee akka hin taane hojjetamuu qaba jedhaniiru hayyoonni Faanaa Broodkaastiing Koorporeet waliin turmaata taasisan.
Seerotaa ba'an hojiirra oolchuu, itti gaafatamummaa fi odeeffannoowwan sobaa adda baasuun lammiileef odeeffannoo dhugaa ariitiin qaqqabsiisuun dhimma yeroo hin laanne jedhan.
Qorattoonni dhimma nageenyaa Seenegaal, Aljeeriyaa, Chaadii fi Xaaliyaan, waggoottan dhiyoo asitti filannoo biyyoota garaagaraatti gaggeeffameen odeeffannoowwan sobaa miidiyaalee hawaasatiin tamsa'aniin dhiibbaa guddaa uumuun darbuu ibsaniiruu.
Itiyoophiyaanis filannoo biyyoolessaa bara 2012tin rakkoon biyyoota kanneenitti mudate akka ishee hin mudanne muuxannoo fudhachuu qabdiin dhaamaniiru.
Qorataan dhimma nageenyaa lammii Seenegaal Eeriik Fuwaad, odeeffannoo sobaa tamsa'an ittisuuf tattaaffiin miidiyaalee idilee murteessaa ta'uu ibsu.
Qorataan lammii Aljeeriyaa Hamdaan Burjaa gama isaanitiin , odeeffannoo sobaa wayita arginutti dhugaa isaa baruuf dhama'uu qabna jechuun ibsaniiru.
Mootummaan seera baasurra darbee hojiirra oolchuu, hoji raawwachiistonnis odeeffannoo sobaa to'achuuf ciminaan hojjechuu akka qaban himaniiru.
Odeeffannoowwan sobaa ittisuun kan danda'amu marii taasisuun iftoomina uumuun ta'uu ogeessi dhimma nageenyaa lammii Xaaliyaan Penaanizoon dubbataniiru.
Lammiin Chaad Kileemaa Aboofatiim, odeeffannoowwan sobaa sammuu namoota hedduu miidhaa jiraachuu ibsu.
Silaabbaat Maannaayyeetu gabaase.
Ministirri Ministeera Dhimma Alaa FDRI obbo Gadduu Aandaargaachaw Jaappaanitti Proofeesara Yuunvarsiitii Fuukowaakaa Maatisufuujii Koojii waliin mari'ataniiru.
Obbo Gadduu Aandaargaachaw mootummaan Jaappaan misooma Itiyoophiyaatif deeggarsa taasisaa jirtu dinqisiifataniiru.
Yuunvarsiitiin Fuukowaakaa biyya keenyatti magaalota garagaraatti kosii gogaa maqsuu waliin walqabatee hojiiwwan hojjetamuuf deeggarsa barbaachisu akka taasisus mirkaneessaniiru.
Piroofeesar Maatisufuujii Koojii gama isaanitiin Yuunvarsiitiin Fuukowaakaa erga hundeeffamee eegalee magaalota Jaappaan garagaraatti jijjiirama qabeenya qilleensaa fi haala taa'umsa lafaa waliin walqabatee hojii bu'a qabeessa akka hojjete; magaalota Itiyoophiyaa garagaraattis akka hojjetu himaniiru.
Obbo Abbee Saannoo preezdaantii Baankii Daldalaa Itiyoophiyaa ta'uun muudaman.
Obbo Abbeen Pirezdaantii baankichaa duraanii Obbo Baacaa Giinaatiin bakka bu'uun har'a muudamaniiru.
Guyyaa har'aa preezdaanti duraanii obbo Baacaa Giinaa fi miseensoota hoggansaa biroo waliin wal harkaa fuudhinsa hojii taasisaniiru.
Obbo Abbeen waggoota dheeradhaaf preezdaantii Baankii Intarnaashinaalii Oromiyaa ta'uun tajaajilaa turuun isaanii ni yaadatama.
Boordiin Filannoo Biyyoolessaa Itiyoophiyaa komii paartilee siyaasaarraa dhiyaatef, qaamoleen komiin irratti dhiyaate ibsa akka laatan waamicha dhiyeesse.
Boordichi; Paartiin Demokraasummaa Tigraay hidhaa, sodaachisoo fi waajjira irratti cufuun irra ga'uu, IZEMAn walga'iin jalaa gufachuu, Goondarii fi Dabra Birihaanitti waltajjiin akka gufatu qaamoleen nageenyaa tumsa gochuu, Paartiin Biyyoolessaa Oromoo, hidhaa, cufamuun waajjiraa, taappeellaan jalaa kaafamuu, sodaachisoon irra ga'uu, KFOn sodaachisoo fi hidhaan miseensotaa irra ga'uu, ABOn mallattoo hundeessituu saamamuu, hidhaan miseensotaa irra ga'uu, Dhaabbanni Dimokraasummaa Geede'oo sanadaa fi mallattoo guutinsaa saamamuu isaanii himachuu beeksiseera.
Haaluma kanaan Gurraandhala 26 fi 27,2012 qaamoleen mootummaa sanadoota deebii dhimmichaa qabachuudhan boordichatti dhiyaatanii ibsa akka laatan waamicha dhiyeessera.
Deebii akka laatan kan waamamanis; Mootummaa naannoo Tigraay , Mootummaa Naannoo Oromiyaa ,Koomiishinii Poolisii Amaaraa , Koomiishinii Poolisii Ummattoota Kibbaa , Koomiishinii Poolisii Oromiyaa , Godina Shawaa Bahaa , Poolisii Baatuuti.
Pireezedaantiin FDRI Saahilawarq Zawdeen hoggansa Kookaa Koollaa Kaampaanii waliin mari'atan.
Pireezedaanti Saahilawarq jila dura taa'aa dhaabbatichaa Jams Kuuyinsiin duurfamu waajjira isaaniitti simatanii mariisisaniiru.
Jilichi dhaabbatichi hojiilee babal'isuu invastimantii Itiyoophiyaatti hojjeturratti ibsa laataniiru.
Pireezedaanti Saahilawarq Itiyoophiyaan invastimantiif qophii ta'uu ibsaniiru.
Kookaa Koollaa Kaampaaniin Itiyoophiyaatti hojii ega eegalee waggoota 60 lakkoofsiseera.
Mana Maree Qindeessituu Hirmaannaa Ummataa Ijaarsa Hidha Haaromsaa Guddicha Itiyoophiyaa yaa'ii idilee 12ffaasaa gaggeesse.
Sadarkaa ijaarsa hidhichaa, waliigaltee Itiyoophiyaa, Sudaanii fi Gibts, dhimma biyyoota yaa'a gadaanuurratti ministirri Ministeera Bishaan, Jallisii fi Inarjii FDRI Dooktar Injiinar Silashii Baqqalaan ibsa laataniiru.
Adeemsa waliigalteerratti Ameerikaan taajjabdummaarraa gara giddugaltummaatti haalli itti ceete jiraachuu ibsuun, gama Itiyoophiyaatin gochichia fudhatama kan hin qabne ta'uu mirkaneessaniiru.
Itti aanaan muummee ministiraa fi walitti qabaan mana marichaa obbo Dammaqaa Makonnin gama isaanitiin, adeemsi waliigaltichaa iftoomina akka qabaatuf Ameerikaa fi Baankiin Addunyaa taajjabdummaan akka hirmaatan ta'eera jedhan.
Haata'uutii kana hin hojjetinaa, kana ammoo mallateessaa wanti jedhu sirrii miti jedhaniiru.
Adeemsi waliigaltee fulduratti gaggeeffamu faayidaa Itiyoophiyaa bifa eegsiseen ta'uu akka qabu himaniiru.
Yaa'icha irratti ministirri Ministeera Dhimma Alaa FDRI obbo Gadduu Aandaargaachaw, itti gaafatamaan prees sakreetaaryaatii Waajjira Muummee Ministiraa obbo Nugusuu Xilaahuunii fi abbootiin amantaa akkasumas miseensonni mana marichaa aragamaniiru.
Ambaasaaddar Maahileet Hayiluu Ambaasaaddarootaa fi Dippiloomatoota Gamtaa Awurooppaa walin mari'ataan.
Itti waamamtun dhaabbii Ministeera Dhimma Ala FDRI Ambaasaaddar Maahileet Hayiluu ambaasaaddaroota fi dippiloomatoota biyyoota miseensa gamtaa Awurooppaa walin mari'ataniiru.
Marii isaaniin wayita amma sadarkaa idil addunyaatti babal'achaa kan dhufee daddabarsaa meeshaalee waraana hir'isuuf gama kanaan tarkaanfii Gamtaa Awurooppaa fudhataa jiru irratti marii taasisaniiru.
Akkasumaas walqixxuummaa koorniyaa, jijjiirama qabeenya qilleensaa fi dhimmoota hawwasummaa, nageenya idil addunyaa irratti mari'ataniiru.
Gamtaan Awurooppaa meeshaa waraanaa niwukilaraa hojirraa akka hin oollee fi akka hin babal'anneef wali galtee idil addunyaa irra ga'anii fi daddabarsaa meeshaa waraanaa hiri'suuf waligaltewwan waliif mallatteessaan hojirraa ochuuf xiyyeeffaannaan sochii taasisaa jiraachuu himaniiru.
Kanarra darbees ambaasaaddaroonni yeroo itti anuuf karoora gamtichaan hojirraa oluu yaadamee irratti ifaa waliif taasisuu ragaan ministeera dhimma alarraa argamee ni mul'dhisa.
Raashiyaa fi Tuurk dhukaasa Sooriyaa Idiliib dhaabuuf waliigaltee haaraa hojirraa oolchuu eegalaniiru.
Mooskootti Pireezedaantiin Raashiyaa Vilaadmeer Puutiinii fi gitni isaani Tuurk Reesiip Xaayiip Erdoohaan waliigalticharra ga'aniiru.
Waligaltichi finciltoota Tuurkiin deeggeramani fi loltoota mootummaa Alaasaadii Raashiyaan deeggeraman itti fufiinsaan waraana hamaa erga taasisaanii booda jedhame.
Bu'uura waliigaltichaan loltoonni Raashiyaa fi Tuurk iddoowwan waliin to'atan, akkasumaas bakkeewwaan sochii loltummaa irraa bilisa ta'uu qaban adda ba'aniiru.
Idiliib qabeenya finqiltoota Sooriyaa taatuus, iddicha to'achuuf loltoonni Baashiir Alaasaadi irra deddeebiin haleellaa qaqqabsiisaa turaniiru.
Waliigaltichaan dura haleellaa qaqqabeen loltoonni Tuurk 60 ta'an ajjeefamaniiru.
Walitti bu'iinsi finciltootaa fi loltoota Baashiir Alaasaad gidduu jiru biyyattiitti miidhaa naamoomaa qaqqabsiisera jedhame.
Tuurki waliigaltee dhukaasa dhaabuun dura haleellaa duub deebii loltoota Sooriyaarratti fudhatteen loltoota Sooriyaa 21 ajjeesuu fi meeshaalee jajjaboo barbadeessuu ishee ibsameera.
Jilli Ministir Deettaa Dhimma Alaa FDRI Ambaasaaddar Burtukaan Ayyaanoon duurfamu ministir deettaa Dhimma Alaa Baahireen Dooktar Sheehaa Raanaa Biint Iisaa Al Kaliifaa waliin mari'ataniiru.
Marii isaanitiin bu'uura muummeen ministira Dooktar Abiy Ahimad lammiilee Itiyoophiyaa giddugala bahaa jiraataaniif waadaa galaniin waajjirri waliigala qoonsilaa Baahireen Maanaamaatti akka banamu mootummaan Baahireen haala akka mijeessu gaafataniiru.
Biyyattiitti sababa garagaraan lammiilee eeyyama jireenyaa hin qabneef eeyyama jireenyaa fi hojii akka argataniif haalli akka mijaa'uf, akkasumaas Baahireen waliin mallatteeffamuu kan eegale sanadni waliigaltee bobbii hojjettootaa ariitiin akka xumuramuu fi haala raawwii isaarratti haala akka mijeessan gaafataniiru.
Mootummaan Baahireen mirga lammiilee Itiyoophiyaa eeguuf carraqqii taasise galateeffachuun; Baahireen Maanaamaatti yeroo dhiyoo as eeyyama jireenyaa seeraa jechuun lammiileen Itiyoophiyaa hidhaman dhimmi isaanii ariitiin furmaata argachuu akka qabus kaasaniiru.
Dabalataan, dhaabbileen amantii lammiilee Itiyoophiyaa Baahireen jiraataniin kan hundeeffame, seera biyyattiin galmaa'uun beekkamtiin akka kennamuu fi bakkeen waaqeffannaa akka laatamuuf akkasumas daa'imman lammiilee Itiyoophiyaa itti baratan manni barumsaa hawaasaa akka banamuu fi beekkamtii akka argatan gaafataniiru.
Ministir deettaan Dhimma Alaa Baahireen Dooktar Sheehaa Raanaa Biint Iisaa Al Kaliifaa gaaffiiwwan ka'aniif xiyyeeffannoo kennuun qaamolee dhimmi isaan ilaallatu waliin mari'achuun waan barbaachisu hunda akka raawwatan waadaa galaniiru.
Dhimmoota hariiroo Itiyoophiyaa fi Baahireen cimsuu danda'u irrattis mari'ataniiru.
Boordiin Filannoo Biyyaalessaa fi Manni Murtii Waliigala Federaalaa waldhabdee fi mormii yeroo filannoo uummamu haala hiikuun danda'amurratti qorannoo gaggeessaa jiru.
Qorannoon kun ga'ee manneen murtii, abbootii seeraa fi uwwisa seeraarratti kan xiyyeeffateedha jedhame.
Yeroo filannoo kenniinsa haqaarratti dhadhachi addaa kan gurmaa'u ta'uu Pireezedaantiin Mana Murtii waliigalaa aadde Ma'aazaa Ashannaafii ibsaniiru.
Waldhabdeewwan lakkaawwii sagalee fi bu'aa filannoon walqabatu murtee dhumaa kan laatu mana murtii waliigala federaalaa ta'uu kan ibsan aadde Ma'aazaan, murtichi haqa qabeessa akka ta'uuf qaamoolee dhimmichi ilaallatu hunda waliin qindoominaan kan hojjetamu ta'uu ibsaniiru.
Itti aanaa walitti qabaan Boordii Filannoo Biyyaalessaa obbo Wubsheet Ayyalaa gama isaaniin, manneen murtii dhimmoota filannoorratti walaba ta'uun itti gaafatamummaa isaanii seeraan ba'u amantaa jedhu qabna jedhan.
Haala Waldhabdee fi mormii yeroo filannoo uummamu hiikiin danda'amu, gabatee yeroo fi labsii ol iyyannoo hiikuuf ba'e lakkoofsa 1162/ 2011 irratti qaamoolee dhimmi ilaalu waliin mariin ni gaggeeffama jedhame.
Muummeen Ministiraa FDRI Dooktar Abiy Ahimad kabaja ayyaana dubartoota addunyaa (March 8 ) 44ffaa sababeeffachuun ergaa baga geessanii dabarsaniiru.
Ayyaanni dubartoota ayyaana hunda keenyat jedhan.
Itiyoophiyaa har'aa ijaaruuf dubartoonni biyyattii gatii guddaa kanfalaniiru jedhan.
Itoophiyaan bilisummaadhaan jabaattee akka jiraattuuf dubartoonni biyyattii dirreewwan waraanaa afurirratti qooda olaanaa taphaniiru jedhan Dooktar Abiy ergaa isaaniin.
Gootata uumuu, gootaaf gala dhiyeessuu, gootota kunuunsuu fi jajjabeessuu keessatti hirmaannaa taasisaniif galata guddaa qabu jedhan.
Haadholiin hidhannoo hidhachuun lola gootummaa taasisuun injifataniiru,ilmaan isaaniis seenaa gootummaa barsiisaniiru, kabaja biyyaaf wareegamuun agarsiisaniiru, goota faarsuun onnee kakasuun hojiin hojjetan seenaa guddaadha jedhan Dooktar Abiy.
Haadholii fi obboleettiiwwan ummata Itoophiyaa goota godhanii uumaniiru,dirree waraanaarratti humna duubee ta'uun biyyattii injifannoon ga'aniiru jedha ergaan isaan dabarsan.
Humna duubee qofa osoo hin taanee dirree waraanaarratti loltuu madaa'e wal'aanu,kunuunsu, eeboo qabatanii, mudhiisaanii hidhatanii, adda waraanaatti argamuun gootummaa isaanii agarsiisaniiru.
Haadholiin kunneen kennaa addaa biyyattiiti.
Hanga isaan jiranitti Itiyoophiyaan goota ni deessi jedha ergaan Dooktar Abiy ayyaanicha sababeeffachuun dabarsan.
Dirree hundattuu, iddoo kamiiyyuuttuu, haala rakkisaa keessaa fi yeroo dhiphinaa ulfina Itiyoophiyaa ni eegsisu.
Haadholiin ofii isaaniirra ijoollee isaaniif looguun, Ijoolleen isaaniis mataa isaaniii irra biyyasaaniif akka loogaan barsiisaniiru.
Yoomiyyuu nagaa, dhiifamaa fi jaalalaaf dursa kennu, kan dhiibbatee dhufeef adda isaanii laatu.
Haadholii wareegama kana hunda kaffaluun birbadummaa biyyattii eegsisuun asiin ga'aniif ulfina guddaatu mala jedha ergichi.
Ayyaana kana yoo kabajnu Itiyoophiyaa tokkummaan sab-daneessummaa ishee kabajamee, birmadummaan ishee eeggamee, ulfinaa fi bilisummaadhaan akka jiraattu taasisuuf, guyyaa itti haadholii fi obboleettiiwwan keenya irra deebiidhaan ka'an akka ta'u abdiin qaba jedhan Dooktar Abiy ergaa isaaniin.
Ulfinni haadholii fi obboleettiiwwan dirree hundaatti bobba'anii bilisummaa fi birmadummaa Itiyoophiyaa eegsisaa turaniif haata'u.
Magaalaa Naqamtee naannoo Keejaamoo jedhamutti balaa ibiddaa mana jireenyaa keessatti mudateen lubbuun namoota 2 yoo darbu, namoota 2 irra ammoo miidhaa cimaan qaqqabuu ibsame.
Balaan ibiddaa kun guyyaa har'aa naannoo sa'aatii 8:30tti mudachuu Waajjira Poolisii magaalichaatti itti gaafatamaan qorannoo yakkaa itti aanaan Inispeektaraa Maarqoos Waaggaarii Faanaa Broodkaastiing Koorporeetitti himaniiru.
Ka'umsi balaa kanaa elektirikaa fi Beenzila mana keessa ture ta'uu danda'a jedhamee tilmaamama jedhan.
Balaa kanaan lubbuun dhiiraa tokkoo fi durbartii tokkoo batalumatti darbuu himuun, hirmaannaa jiraattoonni naannichaa taasisaniin lubbuun namoota lamaa baraarrameera jedhan itti aanaa Inispeektar Maarqoos.
Namoonni miidhaan irra qaqqabes Hospitaala Naqamteetti yaallamaa jiru jedhan.
Torbee darbes Wallagga Bahaa aanaa siree magaalaa Sireetti balaa ibiddaa mudateen namaa fi qabeenyarra miidhaan qaqqabuu yaadachiisaniiru.
Hawaasni wantoota balaa ibiddaaf sababa ta'an mana jireenyaa keessa kaa'urraa of qusachuu akka qaban hubachiisaniiru.
Kennasaa Amanteetu gabaase.
Rakkoo nageenyaa godinaalee Lixa Oromiyaatti qaamoolee hidhateen ga'aa jiru dhaabsisuuf tarkaanfiin fudhatamu cimee kan itti fufu ta'uu Koomishiniin Poolisii Oromiyaa beeksise.
Mootumman olaantummaa seeraa kabachiisuuf of eeggannoon tarkaanfii fudhachaa jiraachuu itti aanaa Koomishinariin Koomishinii Poolisii Oromiyaa Girmaa Galaan ibsa haala yeroo irratti laataniin himaniiru.
Tarkaanfiin fudhatamaa jiru Poolisii Federaalaa fi Raayyaa Ittisa Biyyaa waliin ta'uun akka ta'e ibsaniiru.
Itti aanaan Koomishinarichaa miseensoonni ABO shanee lammiilee nagaa, miseensoota Poolisii fi lammilee alaarratti ajjeechaa raawwachaa jiru jedhan.
Haleellaa qaamooleen kunneen fudhachaa jiraniin lammiileen hedduun qa'ee fi qabeenya isaaniirraa buqqa'aniiru jedhan ibsa isaaniin.
Keessattuu dubartoota irra sarbamni mirga namoomaa fi gudeeddii hamaan ga'aa jiraachuu mirkanaa'eera jedhan.
Tarkaanfiin Poolisiin yeroo ammaa fudhataa jiru gochaa isaaniin kan wal hin ginne tarkaanfii gadi aanaa ta'uu ibsa laataniin himaniiru.
Miseensoota ABO shanee hidhatanii haleellaa raawwachaa jiran kanneen qaamooleen Loojastikii fi kanneen biroon deeggarsa taasisaa jiran jiraachuu isaanii ibsuun, dhimma kana ilaalchisee Poolisiin qorannoo taasisaa jiraachuu ibsaniiru.
Bu'aan qorannoo kanaans ummataaf kan ifoomu ta'uu Itti aanaan Koomishinarichaa ibsaniiru.
Xibabasillaasee Jambaruutu gabaaseMuummee ministiraa Dooktar Abiy Ahimad godina Daawroo magaalaa Tarcaatti jiraattotaaf ergaa dabarsan.
Dooktar Abiy istaadiyamii magaalichaatti ergaa dabarsaniin, sabaa fi sablammoonni Itiyoophiyaa biyya isaanii dabarsanii hin laatan jedhaniiru.
Itiyoophiyaanonni mirgaa fi fedhii misoomuu malee fedhii daangaa namaa dhiibuu hin qaban jedhan.
Tokkummaa biyyaa cimsuuf ummanni biyyattii waldhageettiin waliin dhaabbachuu qabaanis ergaa dabarsaniiru.
Dooktar Abiy bakka buutota hawaasaa waliinis magaalaa Tarcaatti galmatti mari'ataniiru.
Muummee ministiraa hojiilee misooma aanaa Koontaa keessatti hojjetamaa jiran daawwataniiru.
Itiyoophiyaan walga'ii idilee Mana Maree Mirga Namoomaa Dhaabbata Mootummoota Gamtoomaniirratti hirmaachaa jirti.
Teessoosaa Swiizarlaand Jeeneevaa kan taasifate manni marichaa, walga'ii idileesaa 43ffaa baatii tokkoof gaggeessu Gurraandhala 13,2012 eegaluun taa'aa jira.
Itiyoophiyaa bakka bu'uudhan Ministeera Dhimma Alaa FDRItti eeggataan daayreektar janaraala dhimmoota idil addunyaa obbo Baantayihuun Geetaahuun, hoggansi Abbaa Alangee fi Jeneevaatti ergamaan dhaabbii FDRI hirmaachaa jiru.
Jilli Itiyoophiyaa kunis jijjiirramaa fi haala biyya keessaa ibsuudhan, deeggarsaa fi tumsa dabalataa argachuuf haasaa fi waltajjichaan cinaatti marii ni taasisu.
Baniinsa waltajjichaarratti Pireezedaantiin yaa'ii waliigalaa 74ffaa Dhaabbata Mootummoota Gamtoomanii, barreessaa olaanaa Dhaabbata Mootummoota Gamtoomanii Antooniyoo Guutereez, koomiishinara Koomiishinii Mirga Namoomaa Dhaabbata Mootummoota Gamtoomanii dabalatee bakka buutonni biyyootaa fi hoggansi 90 ol ta'an argamaniiru.
Manni marichaa waggaatti si'a 3 walga'iisaa gaggeessa.Siiviilii fi siyaasa, hawaasummaa, diinagdee fi aadaa akkasumas mirgoota misoomuurratti ni mari'ata.
Manni marichaa waggaa sadi sadiin kan filataman, biyyoota 47 miseensummaan kan hammatedha.
Komaandarri Al Shabaab Baashir Mahaammad haleellaa qilleensarraatiin ajjeefame.
Haleellaan qilleensaaa Somaaliyaa keessatti raawwatame komaandara milishoota garee islaamaa al-Shabaab ajjeesuu, raadiyoon motummaa gabaaseera.
Ameerikaan Bara Faranjoota 2008'tti qaama iddoo komaandarri kun jiru eereef doolaara 5,000,000 badhaasuuf waadaa seentee turte.
Yuunaayitid Isteet haleellaa qilleensaa milishoota Somaaliyaa keessarratti xiyyeeffate irra deebii gaggeessaa jirti.
Haleellaawwan buufataalee waraanaa fi Keeniyaa keessatti raawwatamaa turan adda durummaan nama geggeessaa ture ta'uusaa, gabaasichi himeera.
Komaandarichi Guraandhala 22, 2012 magaalaa Saakoow Kibba Somaaliyaatti argamtutti haleellaa qindaa'aa Ameerikaa fi waraana Somaaliyaatiin geggeeffameen ajjeefamuus, gabaasichi dabalee ibseera.
Oduun kun maaliif reefuu akka ba'e garuu hin ibsine.
Al-Qaayiidaa waliin hidhata qaba kan jedhamu Al-Shabaab, Kibbaafi giddu-gala Somaaliyaa iddoo baay'ee to'atee argama.
Keeniyaa keessatti haleellaawwan hedduu kan geggeesse yoo ta'u, naannichatti garee shororkeessaa hedduu sodaatamudha.
Ji'a darbe qofa haleellaa buufata waraanaa loltoonni Yuunaayitid Isteetii fi Keeniyaa fayyadaman irratti haleellaa raawwateen, miseensota waraanaa Ameerikaa sadii fi koontiraaktaroota lama galaafateera.
Waltajjiin leenjii hoggansa Paartii Badhaadhinaa guyyootii 15f magaalaa Jimmaatti taa'amaa ture xumurame.
Waltajjichi har'a bakka Pireezedaantiin mootummaa naannoo Oromiyaa obbo Shimallis Abdiisaan argamanitti xumurameera.
Obbo Shimallis gaggeessitoonni hubannoo leenjidhaan argatan hojiitti hiikuun gahee isaanii akka ba'atan dhaamaniiru.
Leenjii magaalaa Jimmaatti gaggeeffamaa turerratti hoggansi magaalaa Jimmaa, godina Jimmaa, Qeellam Wallaggaa, Lixa Wallaggaa, Iluu Abbaa Booraa fi Buunoo Beddelleerraa walitti babba'an 2,300 ol irratti hirmaataniiru.
Pireezedaantiin FDRI Saahilawarq Zawdeen, xalayaa muudamaa ambaasaaddaroota biyyoota shanii of harkaan ga'an.
Ambaasaaddaroonni xalayaa muudamaa isaanii Pireezedaanti Saahilawarq harkaan ga'an, ambaasaaddara Sriilaankaa, Aljeeriyaa, Vaatikaan, Uraagwaayii fi Kooriyaa Kaabaati.
Pireezedaanti Saahilawarq ambaasaaddaroonni kanneenii hariiroo biyyoonni isaanii Itiyoophiyaa waliin qaban akka cimsan gaafatanii, bara hojii gaarii hawwaniiru.
Mootummoonni Misoomaa Baha Afrikaa(IGAD) yaalii ajjeechaa muummee ministiraa Sudaan Abdallaa Haamdook irratti aggaammame balaaleffate.
Barreessaa olaanaan Mootummoota Misoomaa Baha Afrikaa Dooktar Warqinah Gabayyoon yaalii ajjeechaa muummee ministirichaarratti godhame ni balaaleffanna jedhaniiru.
Yaaliin ajjeechaa kun ce'umsa biyyaattiin eegalterraa duubatti nun deebisu, jijjiirrama ummata Sudaaniif caalmaatti akka hojjennuuf nu kakaasa jedhan muummee ministiraa Sudaan Abdallaa Haamdook fuula Twiitarii isaaniin.
Koomiishiniin Poolisii Naannoo Afaar miseensota humna addaa leenjisaa ture ebbisiise.
Koomishinichi miseensoota humna addaa baatii afuriif leenjisaa ture ebbisiisera.
Sirna ebbaa kanarratti Koomiishinarri Koomishinii Poolisii Federaalaa Jeneraal Indashaaw Xaasaw argamaniiru.
Leenjichi filannoo biyyaalessaa naannichatti gaggeeffamu naga qabeessa taasisuu fi hanqina humna namaa furuuf kan misoomedha jedhame.
Dabalataan nageenya naannichaa fi ummataa eeguu fi olaantummaa seeraa kabachiisuuf kan gargaaru ta'uu ragaan Koominikeeshinii Poolisii Federaalaarraa argame ni muul'isa.
Manni Maree Bakka Bu'oota Ummataa FDRI booru walga'ii idilee 13ffaa bara hojii 5ffaasaa ni gaggeessa.
Walga'ichaanis murteewwan addaddaa ni dabarsaan eegama.
Baajata dabalataa federaalaa 2012 fi wixinee labsii fooyyessa uwwisa baasii qorachuudhan koree dhaabbii dhimmi ilaaluf ni dabarsaan eegama.
Liqaa mootummaan FDRI fi Saawudii Arabiyaa dhiyeessii bishaan dhugaatii biyyoolessaa fi saaniteeshiniirratti waliigaltee waliif mallatteessan qorachuudhan koree dhaabbidhaaf ni dabarsa.
Waliigaltee mootummaa FDRI fi Baankii Ekispoort â€“ Iimpoort Kooriyaa, Fandii Misoomaa Saawudiirrattis mari'achuudhan koree dhaabbii dhimmi ilaaluf ni dabarsa.
Wixinee labsii alaabaa, faaruu fi guyyaa Gamtaa Afrikaarratti, irra deddeebii oodiitii keessoo hambisuu fi dhimmoota biroorratti mari'achuudhan koree dhaabbidhaaf ni dabarsa.
Muummeen ministiraa FDRI Dooktar Abiy Ahimad yaalii ajjeechaa muummee ministiraa Sudaan Abdallaa Haamdook irratti aggaammame balaaleffatan.
Ummanni Sudaan nageenya biyyattii eegsisuuf gatiin isaan kaffallan kan diniqisiifamudha jedhan Dooktar Abiy.
Taateewwan akka kanaa kun tasgabbii fi imala jijjiirrama biyyattiin eegalterratti gufuu ta'uun irra hin jiraatus jedhaniiru.
Ministeerri Dhimma Alaa FDRItis ibsa baasen gochicha balaaleffateera.
Pireezedaanti Saahilawarq Zawdeen hoji raawwachiistuu olaantuu Tumsa Barnootaa Idil Addunyaa Aliis Oolbiraayit waliin mari'atan.
Tumsi Itiyoophiyaa fi dhaabbatichaa cimee kan itti fufu ta'uu preedaant Saahilawarq ibsaniiru.
Hoji raawwachiistittiin gama isaanitiin Itiyoophiyaan daa'imman gara manneen barnootaatti erguuf hojiin hojjettu biyyoota kaanif fakkeenya gaarii ta'uu ibsan.
Gamtaan Awurooppaa Itiyoophiyaatti bulchiinsa hoggansa sodaa balaa cimsuuf deeggarsa Yuuroo miiliyoona 26 laate.
Deeggarsichi naannoo Oromiyaa, Amaaraa, Somaalee fi naannoo Ummattoota Kibbaatti hojiirra oola jedhameera.
Deeggarsicha koomiishinarri Koomiishinii Bulchiinsa Hoggansa Sodaa Balaa Itiyoophiyaa Mitikkuu Kaasaa fi Itiyoophiyaatti Ambaasaaddarri Gamtaa Awurooppaa Yoohaan Boorgistaam magaalaa Finfinneetti ifoomsaniiru.
Deeggarsi Yuuroo miiliyoona 26 argame humna naannoleen balaa ittisuurratti qaban kan cimsu ta'a jedhameera.
Ministirri Ministeera Dhimma Alaa FDRI obbo Gadduu Aandaargaachaw dura taa'aa Koomiishinii Gamtaa Afrikaa Muusaa Faqii Mahaammat waliin mari'ataniiru.
Mariin Hidha Haaromsaa Itiyoophiyaa, Sudaanii fi Gibts taasisaa jiran sadarkaa irra ga'erratti mari'ataniiru.
Obbo Gadduun, lagni Naayil fayyadamumma ummattootaa bifa mirkaneessen faayidaarra ooluu akka qabu ibsaniiru.
Manni Maree Bakka Bu'oota Ummataa FDRI walga'ii idilee 13ffaa bara hojii 5ffaasaa har'a gaggeesse.
Walga'ichaanis murteewwan addaddaa dabarseera.
Haaluma kanaan baajata dabalataa federaalaa 2012 fi wixinee labsii fooyyessa uwwisa baasii qorachuudhan koree dhaabbii dhimmi ilaaluf dabarseera.
Liqaa mootummaan FDRI fi Saawudii Arabiyaa dhiyeessii bishaan dhugaatii biyyoolessaa fi saaniteeshiniirratti waliigaltee waliif mallatteessan qorachuudhan koree dhaabbidhaaf dabarseera.
Waliigaltee mootummaa FDRI fi Baankii Ekispoort â€“ Iimpoort Kooriyaa, Fandii Misoomaa Saawudiirrattis mari'achuudhan koree dhaabbii dhimmi ilaaluf dabarseera.
Wixinee labsii alaabaa, faaruu fi guyyaa Gamtaa Afrikaa, irra deddeebii oodiitii keessoo hambisuu fi dhimmoota biroorrattis mari'achuudhan koree dhaabbidhaaf dabarseera.
Afgaanistaan hidhamtoota Taalibaan kuma 1 fi 500 gadi dhiisufi.
Pireezedaantiin Afgaanistaan Ashiraaf Gaaniin hidhamtoota kanneen hiikuuf sanada ajajaaf qophaa'e mallatteessaniiru.
Haaluma kanaan bulchiinsi hidhamtootaa torbee lamaan dhufan keessatti hidhamtoota Taalibaan kuma 1 fi 500 kan gadi lakkiisu ni ta'aa.
Hidhattoonni Taalibaan mana hidhaatii gadi lakkifaman kanneen gara dirree waraanaatti akka hin deebine ragaan mirkana barreeffamaa akka kennamuuf waliigalameera.
Dabalataan humni hidhattootaa, haleellaa Afgaanistaanitti qaqqabaa jiru akka dhaabaniif bulchiinsi Ashraaf Gaanii gaafateera.
Murtoon mootummaa kun araara mootummaa fi garee hidhate waliin taasifamu milkeessuuf abdiidha jedhameera.
Hidhamtoonni hiikamuun cinaattis mariin nageenya Afgaanii fi Taalibaan akka gaggeeffamu himameera.
Hidhamtoonni ni hikamu jedhaman biyyoota hundarraa yeroo garaagaraa kan hidhaman yoo ta'an, hidhattoonni Taalibaan keessa jiraachuu fi jiraachuu dhiisuu isaanii wanti jedhame hin jiru.
Yeroo dheeraa kan lakkoofsise mariin nageenyaa Afgaanii fi Taalibaan sababoota garaagaraatin bu'aa yaadame fiduu hin dandeenye.
Yaa'iin "tokkummaa waaraa fi milkii hundagaleessaa" naannoo Amaaraa magaalaa Baahir Daaritti gaggeeffamaa jira.
Yaa'icharratti hoggansi siyaasaa fi hayyoonni hirmaachaa jiru.
Waltajjicharratti itti aanaan muummee ministiraa obbo Dammaqaa Makoonnan, Pireezedaantiin naannoo Amaaraa obbo Tamasgeen Xiruunah hirmaachaa jiru.
Paartii naannicha bulchu dabalatee, paartileen morkattootaa, abbootiin amantaa, keessommooni addaddaa hirmaachaa jiru.
Waltajjii guyyaa lamaatin, waraqaaleen qorannaa 3 dhiyaatanii irratti ni mari'atu jedhameera.
Manni Maree Bakka Bu'oota Saboota, Sablammoota, Ummattoota Kibbaa walga'ii idileesaa gaggeessen murteewwan dabarseera.
Manni maree bulchiinsa naannichaa Piroojaktoota dameewwan qonnaa, indaastirii fi maanufaakchariingii 47 qorachuun murtee dabarseera jedhame.
Piroojaktoonni dhiyaatan carraa hojii uumuurratti faayidaa olaanaa qabaachuu isaanii gadi fageenyan erga ilaalen booda murtee dabarseera.
Naannichatti invastimatii jajjabeessuuf hojiin damichaan hojjetamu xiyyeeffannoo olaanaan hojjetamuu akka qabu manni marichaa walga'ii isaan ilaalera jedhame.
Invastimatii harkisuuf hojiin hojjetamu cimee itti fufuu akka qabu manni marichaa akka ajandaa ijootti irratti mari'ateera.
Manni marichaa labsii mana maree ispoortii naannichaa hundeessuuf dhiyaates ilaaluun murtee itti laatera.
Labsiin kun ragga'uun isaa sosochii damee ispoortii qindeessuu fi cimsuuf faayidaa olaanaa qaba jedhameera.
Qaamoolee haasaa jibbiinsa tokkumaa lammiilee Itiyoophiyaa laaffisan tamsaasanirratti mootummaa tarkaanfii fudhachuu qaba jedhan hoggantoonni paartilee siyaasaa.
Hogganaan Qunnamtii Hawaasaa Adda Bilisummaa Oromoo (ABO) obbo Qajeelaa Mardaasaa turtii Faanaa Broodkaastiing Koorporeet waliin taasisaaniin haasaa jibbiinsa to'achuuf bu'uuruma seeri ba'een qaamoolee gocha akka kana raawwatanirratti tarkaanfiin barsiisaan fudhatamu akka qabu himaniiru.
Miidiyaalee haasaa jibbiinsaa fi odeeffannoo sobaa tamsaasanirraatti hojiin to'annoo cimuu akka qabus dubbataniiru.
Dura taa'aan Paartii Demokiraasii Tigraay Dooktar Aragaawwii Barhee gama isaaniin qaamoleen haasaa jibbiinsa tamsaasan seeraan gaafatamuu qabu jedhaniiru.
Dura taa'an Sochii Bilisummaa Sidaamaa obbo Dukkaalee Laammisoo haala kamiin haasaa jibbiinsa qaamni taamsaasu itti gaafatamu qaba jedhan.
Hayleyesuus Makonniintu gabaase.
Meeshaan waraanaa garee daddabarsitoota idil addunyaatin gara Itiyoophiyaa gale to'atameera.
Meeshaan waraanichaa garee daddabarsitoota meeshaa waraanaa idil addunyaatin kan gara Itiyoophiyaa gale ta'uu Tajaajilli Nageenya Odeeffannoo Biyyoolessaa beeksiseera.
Meeshaan waraanaa to'annaa jala oole karaa Jibuutitiin koonteeynara lamaan gara Itiyoophiyaa galaa tureera.
Tuurk buufata Meersiinii karaa Jibuutitiin gara Itiyoophiyaa galee buufatarra dhoksaadhan baatii 5 turuu tajaajilichi Faanaa Broodkaastiing Koorporeetitti himeera.
Tilmaamni isaanii Birrii biiliyoona walakkaadhaa ol kan ta'an; kaartooniin saamsame 501, shugguxoonni Tuurk kuma 18 ol, meeshaaleen elektirooniiksii saamsame kaartooniin 229 dhoksaa meeshichaaf qophaa'an to'annaa jala oolaniiru.
Hordoffiin yeroo dheeraa taasifamaa ega tureen booda meeshichi to'atamuu Tajaajilli Nageenya Odeeffannoo Biyyoolessaa beeksiseera.
Meeshaa waraanaa gara biyyaa galfame fudhatanii raabsuuf qophiirra kan turan shakkamtoonni 24 to'annaa jala oolaniiru.
Tajaajilichi meeshicha to'achuu fi ragaa ga'aa argachuuf tajaajila odeeffannoo Jibuutii, Sudaan, Liibiyaa, Tuurkii fi Ameerikaa waliin qindoominaan hojjetamaa turuu ibsa.
Shakkamtoota keessaa 7 lammiilee biyyoota alaati.
Isaan keessaa 2 lammiilee Sudaani.
Shakkamtoota hafan to'achuuf biyyoota eeraman waliin tumsaan hojjetamaa jiraachuu hima tajaajilichi.
Meeshaan waraanaa fi shakkamtoota to'annaa jala oolchuuf Koomiishinii Guumruukaa, Poolisii Oromiyaa, Poolisii Federaalaa, Poolisii Amaaraa fi Poolisii Finfinnee waliin hojjetamaa tureera.
Ummanni dhimmoota nageenya biyyaa booressan hordofee eeruu akka laatu, tumsa baramaasaa akka taasisu tajajailichi gaafateera.
Muummeen Ministiraa FDRI Dooktar Abiy Ahimad eebbi jaarsoolii biyyaa bu'ura badhaadhinaati jedhan.
Dooktar Abiy kana kan jedhan guyyaa har'aa jaarsoolii Siidamaa waalin dhimmootaa garaagaraarratti wayita mari'ataniidha.
Jaarsooliin Siidaamaa jijjiirramaa mootummaan gaggeeffama jiru deeggaruu fi tumsa taasisuuf ejjennoon isaan qaban kan dinqisifatamu ta'uu himaniiru.
Dooktar Abiy kana dura bakka bu'oota uummataa fi jaarsoolii biyyaa waliin marii taasisuun isaanii ni yaadatama.
Muummeen Ministiraa FDRI Dooktar Abiy Ahimad barreessaa olaanaa Dhaabbata Mootummoota Gamtoomanii Antooniyoo Guutareez waliin bilbilaan mari'ataniiru.
Dooktar Abiy Ahimad fi barreessaa olaanaan Dhaabbata Mootummoota Gamtoomanii Antooniyoo Guutareez waliin haala nageenyaa fi hojii nageenyaarratti mari'ataniiru.
Antooniyoo Guutareez Itiyoophiyaatti jijjiiraama siyaasaa fi diinagdee gaggeeffamaa jiru fi dhaabbilee misoomaa naannoo kan deeggaran ta'uu ibsaniiru.
Mootummaan Naannoo Oromiyaa qaamolee lubbuu lammiilee nagaa galaafatan seeraatti dhiyyeessuuf kan hojjetu ta'uu beeksise.
Bulchiinsi Mootummaa Naannoo Oromiyaa Ajjeechaa guyyaa kaleessaa Godina Harargee Lixaa aanaa Qumbii Bordoddee fi naannoo Afaaritti qaamolee hidhataniin lammiilee nagaa irratti raawwatame ilaalchisee ibsa laateera.
Mootummaan naannoo Oromiyaa badii raawwatameef gaddi guddaan Kan itti dhaga'ame ta'uu ibseera.
Gochi gara jabinaan ummata nagaarratti raawwatame kun humnoota qaxxaamuraan aangoomuu fi ummata jaarraawwaniif waliin jiraataa ture walitti buusuuf kaayyeffame ibsa isaan yaadachiiseera.
Humnoonni kunneen kaleessas yaadanii Shira adda addaa raawwachaa Kan turan ta'ullee, karoorri isaanii hin milkoofne.
Abjuun badii isaanii abjuu qofa ta'ee darbeera.
Har'as Kan kaleessarra yeroo ummanni tokkummaa isaa cimsatee socho'aa jirutti shirri hanga fedhe hammaatuu fi heddummatu tokkummaa uummataa kana caalmaatti cimsa malee diiguu hin danda'u jedha ibsi ba'e.
Mootummaan Naannoo Oromiyaa yeroo ammaa qaamolee gocha badii lubbuu lammiilee nagaarratti raawwatan irratti qorannoo gaggeessuu kan eegalee fi hirmaannaa ummataatiin ol'aantummaa seeraa mirkaneessuuf ciminaan hojjechaa jiraachuu ibsa isaan ifoomssera.
Tarkaanfiiwwan fudhatamanis duraa duubaan ummataaf ibsaa kan deemu ta'u eerera.
Ummanni naannoo Oromiyaa fi Afaaris Sochii shakkamtoota seeratti dhiyeessuu fi Shira diinaa fashaleessuuf mootummaan taasisu cinaa dhaabbachuu akka qabu hubachiiseera.
Imalli jijjiiramaa biyyi keenya eegalte humna kamiinuu hin gufatu! 
Pireezedaantiin FDRI Saahilawarq Zawdeen daawwidhaaf Naayroobii jiru.
Pireezedaanti Saahilawarq daawwii guyyaa tokkootifi gara Naayroobii kan imalan.
Buufata Xiyyaaraa Idil Addunyaa Joomoo Keeniyaattaa yammuu ga'an, hoggansi Ministeera Dhimma Alaa Keeniyaa fi Keeniyaatti Ambaasaaddarri Itiyoophiyaa Mallas Alam simannaa taasisaniifiru.
Pireezedaanti Saahilawarq turmaata isaanitiin hariiroo Itiyoophiyaa fi Keeniyaarratti preezdaantii Keeniyaa Uhuuruu Keeniyaattaa waliin ni mari'atuun eegamu.
Manni Maree Bakka Bu'oota Ummataa FDRI walga'ii idilee 14ffaa bara hojii 5ffaasaa har'a gaggeessera.
Manni marichaa walga'iisaa guyyaa har'aatin ; Qaboo yaa'ii walga'ii idilee 5ffaa bara hojii 13ffaa raggaasiseera , Muudama ministirootaa kaadhimamummaan dhiyaatanirrattis mari'atee sagalee mormii 21 fi sagalee caalmadhaan raggaasiseera.
Haaluma kanaan; A/ Aadde Adaanach Abeebee, Haadha Alangee Waliigalaa Federaalaa, B/ Dooktar Liyaa Taaddasaa, ministira Ministeera Fayyaa FDRI, C/ Obbo Laaqaa Ayyaaleew, ministira Ministeera Galiiwwanii FDRI,D/ Aadde Filsan Abdullaahii, ministira Ministeera Dubartootaa, Daa'immanii fi Dargaggootaa FDRI ta'uun muudamaniiru.
Dabalataan; Obbo Tsaggaa Arraagee koomiishinara Koomiishinii Naamusaa fi Farra Malaammaltummaa Federaalaa ta'uudhan muudamaniiru.
Manni marichaa muudama miseensota boordii Eejansii Preesii Itiyoophiyaa namoota 9 qorachuudhanis mirkaneessera.
Haaluma kanaan miseensonni boordichaa;Obbo Awwaluu Abdii , Aadde Abbabach Shiiktaa , Dooktar Aggaarradach Jamaanah , Obbo Maanyaazzawaal Indashaaw , Daaqoon Daani'eel Kibrat , miseensa , Obbo Oobaang Meetoo, Dooktar Wadaajeenah Mahaarranaa, Dooktar Koontee Muusaa, Obbo Geetinnat Taaddasaa ta'uudhan sagalee caalmatiin ragga'eera.
Manni Maree Naannoo Beenishaanguul Guumz muudama addaddaa raggaasise.
Manni marichaa walga'ii ariifachiisaa 5ffaa bara hojii 5ffaa gaggeessen muudama raggaasiseera.
Haaluma kanaan obbo Taaddalaa Tarrafaa af yaa'ii mana marichaa, Geetaahuun Abdiisaa itti aanaa preezdaantii naannichaa,  Dabalataan obbo Najimaddiin Almahaad itti aanaa preezdaantii mana murtii waliigalaa naannichaa, obbo Luqmaan Abdulqaadir walitti qabaa koree dhaabbii dhimmoota misooma magaalaa, daldala, indaastirii, geejibaa fi baajataa ta'uudhan muudamaniiru.
Leenjiin hoggantoota giddugaleessaa Paartii Badhaadhinaa Oromiyaa milkiin xumuramuu Waajjirri Paartii Badhaadhinaa Oromiyaa ibse.
Guyyoota 15f gaggeeffamaa kan ture leenjiin hoggantoota giddugaleessaa Paartii Bdhaadhinaa Oromiyaa milkiin xumuramuu hogganaan Waajjira Paartii Badhaadhinaa Oromiyaa obbo Fiqaaduu Tasammaa beeksisaniiru.
Xumura leenjichaa ilaalchisuun obbo Fiqaaduu Tasammaa ibsa laataniiru.
Ibsa isaanitiin, hoggantoonni giduugaleessaa kuma 10 ta'an rakkinootaa fi bu'aa jijjiramaa akkasumas, sagantaa paartichaa ilaalchisuun leenji'uu isaanii ibsaniiru.
Hoggantoonni kunneen gara irraa dhufanitti si'a deebi'an hojii olaantummaa seeraa kabachisiisuu, walitti bu'iinsa hiikuu, siyaasa jibbiinsaa iittisuu fi gaaffii ummataa deebisuu hojjechuutu isaanirraa eegama jedhaniiru.
Ummanni imala badhaadhinaa eegalame milkeessuuf hoggansa waliin hojjechuu qabus jedhan.
Leenjii cinaatti gamaaggamni gaggeeffamuu kan ibsan obbo Fiqaaduun, guyyoota 7 kan gaggeeffamuu fi hoggantoota jalqabaa kuma dhibbaa fi kuma 50 kan hirchisu qophiin leenjii xumuramuu ibsaniiru.
Haabtaamuu Taklasillaaseetu gabaase.
Jilli garee abbootii qabeenyaa Sudaan naannoo Tigraay daawwachaa jiru.
Jilichi torbee tokkoof turtii taasisuun filannoo invastimantii akka naannichaatti jiru ni daawwata jedhameet eegama.
Dabalataanis abbootiin qabeenyaa kunneen misooma invastimantii garaagaraarratti akka bobba'an hoggansa naannichaa waliin ni mari'atama.
Abbootiin qabeenyaa kunneen Sudaanii fi biyyota giddugala bahaa biroo keessatti hojiiwwan invastimantii garaagaraarratti bobba'aanii hojjechaa jiru jedhame.
Federeeshiniin Dubartoota Naannoo Oromiyaa walga'ii guyyaa lamaaf gaggeessaa ture goolabe.
Federeeshinichi Mana Maree Nageenyaa Dubartoota Naannoo Oromiyaa hundeessuun walga'ii isaa xumureera.
Manni maree hundaa'e kun sadarkaa naannootti miseensoota 195 kan qabudha.
Godinaalee fi bulchiinsa magaalotaa hundarraa namoonni shan shan miseensa mana marichaa ta'un keessatti kan hirmaatan ta'a.
Manni maree kun haaluma wal fakkaatun sadarkaa godinaa, bulchiinsa magaalaa fi aanaatti kan hundaa'u ta'a.
Hundaa'uun mana marichaa nageenya mirkaneessuu keessatti shoora olaanaa kan qabudha jedhameera.
Pireezedaantiin FDRI Saahilawarq Zawdeen Naayroobiitti Itiyoophiyaanota waliin mari'atan.
Pireezedaanti Saahilawarq daawwii isaanii Keeniyaatin Itiyoophiyaanota Naayroobii jiraatan waliin mari'ataniiru.
Dhimma Hidha Haaromsaa fi haala biyyaarratti mari'ataniiru.
Pireezedaanti Saahilawarq Itiyoophiyaanonni tumsa hidhichaaf taasisan akka itti fufan gaafataniiru.
Itiyoophiyaanonni maricharratti hirmaatan, hidhicharratti ejjennoo mootummaa Itiyoophiyaa dinqisiifatanii, deeggarsa isaanii kan itti fufan ta'uu ibsaniiru.
Pireezedaantiin FDRI Saahilawarq Zawdeen preezdaantii Yuugaandaa Yuweerii Kaaguutaa Muuseveenii waliin mari'atan.
Pireezedaanti Saahilawarq daawwii Keeniyaa xumuranii gara Yuugaandaa imalaniiru.
Daawwii isaanii Yugaandatiinis preezdaantii biyyattii Yuweerii Kaaguutaa Muuseveenii waliin walarganii mari'ataniiru.
Pireezedaanti Saahilawarq daawwii isaanii Keeniyaatin preezdaantii biyyattii Uhuuruu Keeniyaattaa fi Itiyoophiyaanota achi jiraatan waliin mari'ataniiru.
Pireezedaantiin FDRI Saahilawarq Zawdeen preezdaantii Keeniyaa Uhuuruu Keeniyaattaa waliin mari'atan.
Turtii masaraa biyyoolessaa mootummaa Keeniyaatti gaggeeffameen hariiroo waloo Itiyoophiyaa fi Keeniyaa cimsuurratti mari'ataniiru.
Nageenyaa fi tasgabbii, weerara awwaannisaa ittisuu, waliin jireenya ummataa naannoo daangaa cimsuurrattis mari'ataniiru.
Mariin laga Naayil fala marii Afrikaanummaan akka goolabamuu qabus ibsaniiru.
Godina Shawaa Bahaa Aanoota toorbatti sakkata'insa tasaa gaggeeffameen yakkaaf kan oolaan motar Saaykilonni 377 to'atamuu poolisiin beeksise.
Hogganaan qunnamtii ummataa qajeelcha poolisii godinichaa Komaandar Ashaalaw Alamuu akka ibsanitti motar saaykiloonni to'ataman seera qabeessa kan hin taanee fi lakkoofsa gabatee, boolloo fi wabii uwwisa qaama sadaffaa kan hin maxxanfannedha jedhan.
Komaandar Ashaalaw Alamuu motar saaykiloota kanaan hannaa fi daddabrsa meeshaa waraanaa ni raawwatama jedhaniiru.
Akka gabaasaa TOItti tarkaanfichi motar saaykilii seeraan alaa fayyadamuun hanna raawwatamuu fi yakkoota garagaraa ittisuu kan fudhatame ta'uu ibsaniiru.
Itiyoophiyaan ejjennoo hidha haaromsarratti qabdu hubachiisuf biyyoota garagaraatti jila ergaa jirti.
Bu'uuruma kanaan gareen jila Preezdaanti FDRI Saahilawarqi Zawdeen durfamu guyyaa har'aa Keeniyaa Naayiroobbiitti argamuun ejjennoo ifaa Itiyoophiyaan hidha haaromsaarratti qabdu preezdaanti Uhuuruu Keeniyaataa hubachiisaniiru.
Gaggeessitoonni lameen marii hidha haaroomsarratti taasisaniin walqabatee ibsa ejjennoo waloo baasuu isaanii Waajjiiri Dubbi Himaa Ministeerri Dhimma alaa beeksiseera.
Haaluma walfakkaatuun, gareen jila Preezdaantii FDRI duraanii Dooktar Mulaatuu Tashoomee  durfamu har'aa eegalee Awurooppaatti argamuun ejjeenoo ifaa Itiyoophiyaan hidha haaromsaarratti qabdu ni hubachiisu.
Jilichi turtii isaan Preezdaanti Gamtaa Awurooppaa, Faransaay akkasumaas hoggantoota biyyoota biroo waliin walarguun ejjeennoo Itiyoophiyaan hidha haaromsaarratti qabdu hubachiisuun sochii diipilomaasii taasisaa jiru.
Fulduratti haaluma walfakkatuun gareen jila Itiyoophiyaa olaanoon Ameerikaa fi biyyoota biroorra naanna'uun ejjeennoo Itiyoophiyaan hidha haaromsaarratti qabdu akka hubachiisan ni eegama.
Hidha Haaromsaarratti mariin beekumsarratti hundaa'e murteessaa ta'uun ibsame.
Waltajjii marii hayyootaa Hidha Haaromsaa fi laga Abayyaarratti taa'amerratti mariin beekumsa bu'uura taasifate barbaachisaadha jedhameera.
Waltajjicha kan qopheesse Ministeera Saayinsii fi Barnoota Olaanoo yoo ta'u, marichi magaalaa Finfinnee Hoteela Skaay Laayititii taa'ameera.
Preezdaantonni yuunvarsiitotaa, abbootiin amantaa, bakka buutonni hawaasaa, waajjiraaleen ministeeraa fi dhaabbileen waamamoon hirmaachaa jiru.
Waltajjichi hubannaa uumuu, hirmaannaa ummataa beekumsarratti hundaa'e gabbisuu fi faayidaa biyyaa kabachiisuurratti kan xiyyeeffatedha.
Ministirri Ministeera Saayinsii fi Barnoota Olaanoo Piroofeesar Hiiruut Waldamaariyaam akka ibsanitti, faayidaan waltajjichaa marii hubannaarratti hundaa'e gabbisuudha.
Qabeenya uumamaa keenya akka hin fayyadamne dhiibbaan nurratti taasifamaa tureera jedhanii, dhiibbaa amma taasifamaa jiru ammoo beekumsaa fi diippiloomaasiin bifa walabummaa biyyaa kabachiisen injifachuuf hojjechuu qabna jedhan.
Mariin laga Abbayyaa of jaalattummaan osoo hin taane, beekumsaan gaggeeffamuu qaba jedhan.
Ministir deettaan ministeerichaa Dooktar Saamu'eel Kifleen Hidha Haaromsaa fi laga Abbayyaarratti fayyadamtummaa mirkaneessuuf beekumsaan waltumsuudhan cee'uu qabna jedhan.
Piroofeesar Baahiruu Zawdee fi Ambaasaaddar Ibraahiim Idriis hariiroo Itiyoophiyaa fi Gibtsirratti waraqaa qorannoo dhiyeessaniiru.Alaazaar Taaddalaatu gabaase.
Manni Maree Bakka Bu'oota Ummataa FDRI weerara fayyaa addunyaa kan ta'e Vaayirasii koroonaarratti mari'ate.
Ministirri Ministeera Fayyaa Dooktar Liyaa Taaddasaa fi daayreektarri olaanaa Inistiityuutii Fayyaa Hawaasaa Itiyoophiyaa Dooktar Eebbaa Abaataan haala vaayrasichaa fi Itiyoophiyaa akka hin sennef haalduree taasifamaa jirurratti mana marichaatif ibsa laataniiru.
Miseensi mana marichaas hubannaa uumuu fi hojii waliigalaa hojjetamaa jirurratti gaaffii dhiyeessera.
Dooktar Eebbaa Abaataan dhimmichi qindoomina akka barbaadu ibsanii, hirmaachistummaa hawaasatiin hojjetamaa jiraachuu himaniiru.
Inistiityuuutichis weerara Vaayirasii koroonaa yaaddoo fayyaa addunyaa ta'e kana ittisuuf hanga gandaatti walitti hidhamiinsa uumuun hojjetamaa jiraachuu fi Ministeerri Fayyaas biiroowwan fayyaa naannolee waliin qindoominaan hojjechaa jiraachuu ibsaniiru.
Biyyoota ollaa waliin naannoo murteessuun, karroota seensaa fi ba'iinsaa 30 ta'an irratti hojiin ho'ina qaamaa adda baasuu gaggeeffamaa jiraachuu beeksisaniiru.
Dhimmicharratti hubannoo uumuuf miidiyaalee waliin tumsaan hojjetamaa jiraachuus kaasaniiru.
Naannolee miidiyaaleen hin qaqqabnetti ammoo maloota garaagaraan fayyadamuun hojjetamaa jira jedhameera.
Dooktar Liyaa Taaddasaan gama isaanitiin, dhibicha ittisuu fi yoo muul'ate to'achuuf dhaabbilee fayyaa qopheessuu irraa eegalee hojiiwwan garaagaraa hojjetamaa jiru jedhaniiru.
Koreen biyyaalessaa hundaa'es qaamolee ilaallatu waliin xiyyeeffannaan hojjechaa jirra.
Hawaasnis dhibicha irratti hubannoo akka argatuuf hojjetamaa jiraachuu ibsuun, haala salphaan qulqullina harkaa kan ittiin eeggatu haalli keemikaalli ittiin argamurratti hojjetamaa jiraachuu himaniiru.
Harka walfuudhuu fi walqabuun nama Vaayirasichaan qabamerraa ykn wanta inni qabate tuquun, booddeemmoo ijaa fi funyaan tuttuquun salphumatti vaayrasichaaf nama saaxila.
Kanaaf harka wal qabuu dhiisuu fi yeroo yeroon sirnaan dhiqachuun barbaachisaadha jedhaniiru.
Jilli Itiyoophiyaa itti aanaan eetaamaajoora Raayyaa Ittisa Biyyaa FDRI Jeneraal Biraanuu Juulaatin duurfamu muummee ministiraa Sudaan Abdallaa Hamdook waliin mari'ate.
Aggaammii ajjeechaa muummee ministiraa Abdallaa Haamdook ilaalchisees ergaa muummee ministiraa Dooktar Abiy Ahimad irraa ergame muummee ministirichaa harkaan ga'aniiru.
Itti aanaan eetaamaajoora Raayyaa Ittisa Biyyaa FDRI Jeneraal Biraanuu Juulaan muummee ministiraa Abdallaa Haamdook, ministira Ministeera Raayyaa Ittisa Biyyaa Sudaan Jeneraal Jamaaladdiin Oomaarii fi eetaamaajoora raayyaa ittisaa biyyattii Usmaan Mahaammad waliin mari'ataniiru.
Marichaan yaalii ajjeechaa Abdallaa Haamdookirratti raawwatame balaaleffataniiru.Itiyoophiyaan Sudaan waliin kan dhaabbattu ta'uus ibsaniiru.
Sudaan hariiroo gaarii baroota dheeraa Itiyoophiyaa waliin akka qabduu fi yeroo rakkinaas kan waliin dhaabbatan ta'uu ibsaniiru.
Muummee ministiraa Dooktar Abiy Ahimad yeroo mootummaa cee'umsaa Sudaan waliin dhaabbachuun ibsameera.
Sudaan dhimma Hidha Haaromsaarratti faayidaa biyyoolessaashee kabachiisuuf Itiyoophiyaa waliin ni dhaabbatti jedhan.
Muummee ministiraa Dooktar Abiy Ahimad muudama laatan.
Haaluma kanaan; Aadde Hiywat Moosisaa; daayreektara olaantuu Koorporeeshinii Injinariingii Sibiilotaa Itiyoophiyaa, Meejar Jeneraal Ahimad Hamzaa; daayreektara olaanaa Koorporeeshinii Indaastirii Injiinariingii Raayyaa Itisa Biyyaa ta'uudhan muudamaniiru.
Naannoleen filannoo ifooman.
Haaluma kanaan nananoleen filannoo 547 ta'uun ifoomaniiru.
Naannoleen filannoo mana maree federaalaa Oromiyaatti 178, Tigraayitti 38, Afaaritti 8, Amaaraatti 138, Somaaleetti 23, Beenishaanguulitti 9, Kibbatti 123, Gaambeellaatti 3, Harariitti 2, Dirree Dawaatti 2, Finfinneetti 23.
Naannoleen filannoo ifoomanis lakkaawwii ummataa bara Dargii 1976 bu'uureffachuun, akkaataa naannoo filannoo bara 1985n ta'uu walitti qabduun Boordii Filannoo Biyyoolessaa Itiyoophiyaa aadde Birtukaan Miidhagsaan beeksisaniiru.
Mariin naannolee filannoo ifoomsuu gaggeeffameera.
Waltajjii Boordiin Filannoo Biyyoolessaa Itiyoophiyaa qopheesse kanarratti, hoggansi paartilee siyaasaa fi bakka buutonni waldaalee siiviikii hirmaataniiru.
Maalummaa naannoo filannoo fi hundeeffama naannoo filannoo, hojimaata kanaan duraa fi qabiyyee seeraarratti ibsi laatameera.
Marichaan kaartaan filannoo biyyoolessaas ifoomera.
Hojiin hojjetame fooyyessa kaartaa osoo hin taane, ragaa bittinnaa'e sassaabuun bifa gurmaa'en hojii kaartaa hojjechuuti jedhan.
Haabtaamuu Taklasillaasee fi Awwal Abarraatu gabaase.
Adeemsa filannoorratti waliigaltee dhabamuu fi mormii ka'an furuurratti abbooti seeraa federaalaa fi naannooleef leenjiin kennameera.
Adeemsa filannoorratti waliigaltee dhabamuu fi mormii ka'an furuurratti abbooti seeraa federaalaa fi naannooleef leenjii kennaa jiraachuu Boordii Filannoo Biyyaalessaa beeksise.
Itti Aanaa Mana Murtii waliigalaa Federaalaa obbo Salamoon Araddaa leenjicharratti argamuun saganticha haasaan bananiiru.
Miseensi hoggansa Boordii Filannoo Biyyaalessaa Itiyoophiyaa Dooktar Geetaahuun Kaasaa galmeen partilee siyaasaa, labsii filannoo fi sirna filannoo lakkoofsa 1162/11 ilaalchisuun ibsa bal'aa taasisaniiru.
Daayrektarri Intarnaashinaal Fawundeeshin For Elektooraal Sistaams Kaantir Raakeb Abaataa gama isaaniin adeemsa filannoo ilaachisuun ibsa laataniiru.
Paartiin Badhaadhinaa deeggarsa argateef galata galche.
Sagantaa galii walitti qabuu paartiin Badhaadhina galma barkumeetti gaggeesse kanaarratti preezdaantii Paartii Badhaadhinaa fi  Muummeen Ministira Dooktar AbiyAhimad dabalatee qondaaltoonni olaanoon mootummaa Federaalaa, Naannoolee, dhaabbileen adda addaa fi abbootiin qabeenya argamaniiru.
Paartiin Badhaadhinaa sagantaa galii walitti qabuu marsaa jalqabaa gaggeeffame milka'aa ta'uu ibsuun, qaamota gahee bahatan miseensotaa fi abbootii qabeenyaa tumsa taasisaniif galata galcheera.
Koreen galii sassaabuu sagantichaa ibsa miidiyaaleef kennaniin, Paartichi Birrii biiliyoona takko sassaabuuf karoorfatus, karoora qabamee ol Birriin biiliyoona 1.5 sassaabbameera jedhan.
Sagantaa galii walitti qabuu marsaa dura kanaan birrii Biiliyoona 1.5 sassaabamee keessaa birriin biiliyoona 1.3 ta'u maallaqaan ta'un sagantaa kana adda isaa taasisaa jedhame.
Deemsa galii sassaaburratti abbootiin qabeenyaa, Qonnaa fi horsiisee bultootni, hojjettootni mootummaa hirmaachuu ibsuun, Badhaadhinni hunda kan haammate fi imalli isaas falaasama ida'amuurraa gara Badhaadhinaatti ta'uu eeraniiru.
Galii sassaabame keessayis Birrii miiliyoona 100 vaayrasi Koroonaa ittisuuf lammilee wantoota qulqullina ittiin eeggatan bitachuu hin dandeenyeef akka oolu murteessuu kan ibse korichi gara fuula duraattis paartichi dhibee kana ittisuuf ummata cinaa kan dhaabbatu ta'uu ibsaniiru.
Imaammanni haqaa yakkaa FDRI Afaan Oromoo fi Afaan Tigriffaatti hiikkame maxxanfame.
Imaammanni haqaa yakkaa FDRI kanan dura Afaan Amaaraa fi Ingiliiffaan qofa ture dabalataan Afaan Oromoo fi Afaan Tigriffaatti hiikame maxxanfameera.
Imaammata haqa yakkaa hiikkame kun guyyaa har'aa sagantaan wal harkaa fuudhuu rawwatameera.
Sagantantichirratti Mana Murtii Olaanaa federaalaatti daayreektarrii daayrooktareetii wixiinessaa seeraa obbo Baalayihuun Yirgaa,Ittii anaan Abbaa Alangaa mootummaa naannoo Oromiyaa obbo Taakkalaa Gosaa fi Ameerikaatti itti gaafatamaan Proojeektii Haqaa Ejansii Misooma Idila Addunyaa (USAID) argaamaniru.
Obbo Baalayihuun Imaammataa haqummaa yakkaa kana galmaan ga'uudhaf afaanoota naannoolee garaagaraatti hiikuun ga'ee guddaa akka taphaatu fi kitaabichi akka maxxanfamuuf Ameerikaattii Ejansiin Misooma Idila Addunyaa (USAID ) gargaarsa Birrii godheefis galateeffataniiru.
Obbo Nabiyyuu Sihuul dura taa'aa waajjira Paartii Badhaadhinaa Tigraay ta'uun ramadamaniiru.
Qindeessaan Damee Ummaataa fi Idila Addunyaa Paartii Badhaadhinaa obbo Awwaluu Abdii fi Paartiin Badhaadhinaa Tigraay guyyaa har'a ibsa laataniiru.
Ibsa isaaniin obbo Nabiyyuu Sihuul dura taa'aa Paartii Badhaadhinaa Tigraay ta'anii ramadamuunn isaanii ibsameera.
Dabalataniis, ramaddiin hoggantoota olaanoo Paartii Badhaadhina Tigiraay gaggeeffameera.
Fulduratti ijaarsi Paartii Badhaadhinaa Tigraay Finfinnee, Maqalee akkasumaas godinootaa fi aanoota naannoo Tigraayitti akka gaggeeffamu ibsameera.
Hayileyesuus Siyyumtu gabaase.
Pireezedaantiin FDRI Saahilawarq Zawdeen preezdaantii Ruwaandaa Pool Kaagaamee waliin mari'atan.
Pireezedaanti Saahilawarq Zawdeen har'a daawwidhaaf gara Ruwaandaa Kiigaalii imalaniiru.
Preezdaantonni lamaan dhimmoota hariiroo Itiyoophiyaa fi Ruwaandaa cimsanirratti mari'ataniiru.
Pireezedaanti Saahilawarq Zawdeen torbee darbe preezdaantii Yuugaandaa Yuweerii Kaaguutaa Muuseveenii fi preezdaantii Keeniyaa Uhuuruu Keeniyaattaa waliin mari'achuun isaanii ni yaadatama.
Koreen Bulchiinsaa Mana Murtii Waliigalaa Oromiyaa walgahii guyyaa har'aa gaggeesseen tatamsa'ina vaayrasi koroonaa ittisuurratti mari'achuun murtii dabarseera.
Haaluma kanaanis dhimmoota ariifachiisoo fi yeroo hin kennine kan akka gaaffii mirga wabii, yeroo beellamaa, ajaja sakatta'iinsaa, seeraan ala to'atamuu fi qallaba daa'immanii irraa kan hafe dhimmootni beellama idileedhaan keessummeeffaman Bitootessa 11-25, 2012 tti Manneen Murtii Oromiyaatti keessummeeffamuu akka hin qabne murteesseera.
Kanaaf abbootiin dhimmaa dhimmoota olitti ibsaman irraa kan hafe dhimmoota biroo beellama irraa qabdanii fi haaraa galmee banachuu feetan hojiin dhaddachaa Bitootessa 11, 2012 hanga bitootessa 25, 2012 tti kan hin jirre ta'uu beektanii gara Manneen Murtii Oromiyaa akka hin dhufne beeksiseera.
Olaantummaa seeraa kabachiisuuf hojiin idilee; qorannaa, eeruu fudhachuu fi galmee shakkamtootaa qulqulleessuu kan itti fufu ta'uu Abbaan Alangee Waliigalaa beeksise.
Daayreektarri koominikeeshinii abbaa alangichaa obbo Zinaabuu Tunaan ibsa laataniin, manneen murtii federaalaa Bitootessa 10 kaasee amma 24,2012 gariin cufamanii kan turan ta'uu yaadachiisaniiru.
Yaata'uutii yakkoota biyyoolessaa fi jajjaboo ittisuuf hojiin idileedhan hojjetamu cimeet itti fufas jedhaniiru.
Waajjiraaleen Abbaa Alangaa Waliigalaa ramaddiirra jiran hojii idilee isaanii hojjechuu itti fufus jedhan.
Dhaddacha manneen murtiitin ala hojiileen idilee itti fufu jedhan obbo Zinaabuun.
Shakkamtoonnii fi hojjettoonnis Vaayirasii koroonaaf akka hin saaxilamne hojjechaa jirraan ibsan.
Daballii gatii hin malle, burjajajii fi yakkoota addaddaa ittisuuf qaamolee dhimmi ilaallatu waliin tumsaan ni hojjenna jedhaniiru.
Koreen ittisa vaayrasichaa hundaa'ee socho'aa jiraachuus beeksisaniiru.
Muummeen Ministiraa FDRI Abiy Ahimad sagantaa galii walitti qabuu Paartii Badhaadhinaarratti dubbii godhaniin qaamoolee mufatan dhiifama gaafatan.
Muummeen Ministiraa FDRI Abiy Ahimad saganticharratti dubbii godhaniin hayyoonni mufachuu isaanii ibsuun, haala dubbii isaaniin qaamoolee mufatan hunda dhiifama gaafataniiru.
Dhimmichi waan bu'aa barnootaa waliin walqabatu malee qaamoolee beekkumsa fi ogummaa isaaniin biyya tajaajilaa jiran kan hin ilaallanne ta'uu ibsaniiru.
Dhiibbaa weerarri vaayrsaii koroonaa filannoo bara kanaarratti uumuu danda'uu fi murtee fudhatamuu qaburratti mari'atame.
Boordiin Filannoo Biyyaalessa paariilee siyyaasaa waliin dhiibbaa weerarri vaayrsaii koroonaa filannoo bara kanaarratti uumuu danda'uu fi murtee fudhatamuu qaburratti marii taasisuu isaa beeksiseera.
Marii kanarratt paartii biyya bulchaa jiru dabalatee paartiileen siyyaasaa 45 hirmaataniiru jedhame.
Haala ammaa addunyaan irra jirtuun yeroo itti aanu dhimmoota raawwatamuu qaburatti marsaa lamaan mariin gaggeeffamuu boordichi ibseera.
Boordichi haala adeemsa filannoo irratti dhiibbaa sababa weerara dhibee kanaan ga'uu danda'u paartiilee siyyaasaa kanneenif dhiyeessun mariin taasifamuu himameera.
Paartiileen siyyaasas dhimmoonni biyya keessaa fi idila addunyaa dhiibbaa inni filannoorratti uumuu danda'u kan hubatan ta'uu ibsuun, haala uummamurratti hundaa'uun murteen fudhatamaa deemuu akka qabu yaada laachuu isaanii ragaan boordicharra argame ni muul'isa.
Mariin kun itti fufiinsan kan gaggeeffamu ta'uu himameera.Ramaddiin ambaasaaddarootaa ifoome.
Pireezedaantiin FDRI Saahilawarq Zawdeen Gurraandhala 24,2012 muudama ambaasaaddaroota 15 ifoomsun isaanii ni yaadatama.
Haaluma kanaan har'a bakki ramaddii isaanii ifoomera.Ambaasaaddaroota guutuu; Biraanuu Tsaggaayee; Awustiraaliyaa Kaanbeerii ,Yaalam Tsaggaay; Kuubaa Haavaanaa ,Hiiruut Zammanaa; Beeljiyam Braasals , Dooktar Maarqoos Taklee; Gibts Kaayroo , Baacaa Giinaa; Moorookoo Raabaat , Yibalxaal Aa'imiroo; Suudaan Kaartuum , Mihirata'aab Mulgeetaa; Eertiraa Asmaraa , Nabiyaat Geetaachaw; Aljeeriyaa Aljars , Tafarii Mallasaa; Ingiliiz Landan   Ambaasaaddaroota; Adgoo Amsaayyaa; Swiidiin Stookoolmitti itti aanaa hogganaa miisiyoonaa , Jamaal Bakaree; Baahireen Maanaamaatti qoontsilaa janaraala , Abduu Yaasiin; Saawudii Arabiyaa Jiddaatti qoontsilaa janaraala , Laggasaa Garramaw; Kaanaadaa Ootaawaatti qoontsilaa janaraala , Iyyarusaaleem Amdamaariyaam; Emmireetota Arabaa Gamtooman Duubaayitti qoontsilaa janaraala , Shibbiruu Maammoo; Ameerikaa Minesoottatti qoontsilaa janaraala ta'uun ramadamaniiru.
Ambaasaaddaroonni kanneenis dhiyeenya ulaagaa barbaachisu guutuun gara ramaddii isaaniitti ni bobba'u.
Manni Maree Waldaalee Daldalaa fi Dameewwanii Magaalaa Finfinnee qorannoo dhimmoota imaammataa daldalaa fi gamtaa damichaatin walqabatanirratti gaggeessaa ture 30 xumuruun ifoomseera.Kanneen keessaa waliin ga'iinsa faayinaansii, dhimmoota taaksii fi imaammatoota hanqina qaban irratti qorannoo taasise xumureera.Qorannoowwan kun dhiyeenyatti mootummaaf akka dhiyaatan ibsameera.Haalli siyaasaa fi diinagdee biyyatti yeroo ammaa damee dhuunfarratti dhiibbaa ga'aa jiru dandamachiisuuf hojii jajjabeessu raawwachaa jiraachuu manni marichaa ibseera.Paartileen siyaasaa filannoo dhufurratti sagantaa fi mul'ata damee dhuunfaarratti qaban akka beeksifataniif waltajjii akka qopheessu ifoomsera.Hawaasni daldalaa yeroo kam caalaa ijaaramuun rakkinoota bifa qindaa'en dandamachuu fi dargaggootaf carraa hojii uumuu akka qaban ibsameera.Manni Maree Magaalaa Finfinnee muudama dhiyaatef raggaasise.Itti aanaan kantiibaa magaalaa Finfinnee Injiinar Taakkalaa Uumaan muudamtoota kaadhimamoo bulchiinsa magaalaa Finfinnee, Mana Maree Finfinneef dhiyeessuun raggaasifatan.Muudamichis miseensota mana marichaa walga'iirratti argaman 89 keessaa deeggarsa 79, mormii 3, kan sagalee hin laanne 7 ragga'eera.Haaluma kanaan; 1/Injiinar Indaawwaq Abbixee; sadarkaa itti aanaa kantiibaatti qindeessaa Dhaabbilee Kenniinsa Tajaajila Mootummaa,   2/Injiinar Sannaayit Daamxaw; hoggantuu Biiroo Misooma Manneenii,   3/ Aadde Najiibaa Akmal; hoggantuu Biiroo Faaynaansii,   4/ Obbo Shiisammaa G/sillaasee; hogganaa Biiroo Galiiwwanii,   5/Obbo Abdulqaadir Mahaammad; Abbaa Alangee Waliigalaa,   6/ Aadde Eefraah Alii; hoggantuu Biiroo Aadaa fi Tuuriizmii,   7/ Obbo Hayluu Luulee; hogganaa Biiroo Pabliik Sarviisii,   8/Obbo Zalaalam Muullataa; hogganaa Biiroo Barnootaa,   9/Injiinar Dammallaash Kabbadaa; hogganaa Biiroo Koonistiraakshinii,   10/Obbo Sixootaaw Taakkalaa; hogganaa Biiroo Geejibaa,   11/Obbo Nagaash Baacaa; hogganaa Biiroo Misooma Lafaa fi Maanaajimantii,   12/ Obbo Yimar Kabbadaa; hogganaa Carraa Hojii Uumuu fi Intarpiraayizii,   13/Obbo Makoonnin Tafarraa; hogganaa Biiroo Dhimma Hojjetaa fi Hawaasummaa,   14/Obbo Abdulfattaah Yasuuf; hogganaa Biiroo Daldalaa,   15/Obbo Addunyaa Dabalaa; hogganaa Biiroo Nageenyaa, 16/Obbo Abrahaam Taaddasaa; hogganaa Qindeessa Tola Oolmaa Dargaggootaa,   17/Obbo Waaqummaa Abbabaa; koomiishinara Koomiishinii Plaanii,   18/Obbo Taammiraat Diillaa; koomiishinara Koomiishinii Invastimantii,   19/Obbo Taazeer G/igzi'aabheer; hogganaa Biiroo Indaastirii,  Tasfaayee Kabbadaatu gabaaseObbo Gadduu Andaargaachaw dureewwan godina Kibba Walloo waliin mari'achaa jiru.
Ministirri Dhimma Alaa obbo Gadduu Andaargaachaw hojiiwwan misooma qabeenya uumamaarratti dureewwanii fi ogeessoota Kibba Walloo waliin magaalaa Dasseetti mari'achaa jiru.
Maricharratti hoggantoonni hojii mootummaa olaanoo federaalaa fi naannoo, hoggantoota aanoota fi ogeessota qonnaa fi qaamolee dhimmi ilaalu waliin argamanii jiru.
Itti aanaa Hoogganaa Qajeelcha Qonnaa Godina Kibba Walloo obbo Alii Sayid akka ibsanitti, marichi misoomaa qabeenya uumaamaa fi itti fayyadama isaarratti akkasumaas hanqinootaa fi ciminootarratti ka'umsa kan godhatedha jedhan.
Rakkinoota eegumsa biyyee fi bishaanii adda baasuun hojiiwwan  waqtii Bonaa tumsi akka ta'u hubachiisaniiru.
Godinichatti waqtii Bonaa hojii eegumsa biyyee fi bishanii ummanni kuma dhibba 6 fi kuma 10 ol misooma sululaarratti akka hirmaatan ibsameera.
Ministirri Dhimma Alaa obbo Gadduu Andaargaachaw gaaffilee hirmaattotarra dhiyaataniif deebii laachuun kallattii fulduraa ni ilaalu jedhameera.
Pireezedaantiin Ameerikaa Doonaald Tiraamp karoora nageenyaa giddugala bahaa Kibxata kan ifoomsan ta'uu himaniiru.
Preezdaantichi karoora nageenyaa kana muummee ministiraa Israa'eel Beeniyaamiin Neetaaniyaahuu fi morkataa isaanii Been Gaantiz masaraa Adiitti osoo hin haasofsiisin dura kan ifoomsan ta'uu himaniiru.
Karoora dhiyaaturratti Filisxeemonni yaada faallaa dhiyeessuu akka malan ni eegama jedhan Tiraamp.
Filisxeemonni karoorri nageenyichaa osoo hin ba'in kan morman yoo ta'u, Tiraamp yeroo eeguun kan isaan mariisisan ta'uu ibsaniiru.
Karoorri nageenya haaraan kun Filisxeemotaaf faayidaa kan qabu ta'uu preezdaantich beeksisaniiru.
Odu himaan preezdaantii Filisxeem Mahaammuud Abbas; Naayil Abuu Rudeeyinah gama isaanitiin Ameerikaa fi Israa'eel akeekkachiisaniiru.
Manni Maree Magaalaa Finfinnee yaa'ii idilee 2ffaa bara hojii 7ffaasaa gaggeessuu eegale.
Yaa'ichi oolmaa isaa guyyaa har'aatin wixinee labsii hundeeffama Eejansii Dhiyeessii Nyaata Barattootaa, wixinee labsii oodiitara bulchiinsa magaalichaa, labsii Koomiishinii Ispoortii akka haaraatti hundeessuuf fooyya'ee ba'e fi wixinee labsii Addis Miidiyaa Neetwoork, akkasumas dambiiwwan garagaraa ni raggaasisa jedhameeera.
Guyyaa har'aa waaree booda muudamoota garagaraas ni mirkaneessa jedhameera.
Pireezedaantiin Jibuutii Ismaa'eel Oomar Giilleen waliigaltee magaalaan Hararii fi Artaan taasisan dinqisiifatan.
Pireezedaanti Ismaa'eel Oomar Giilleen kaleessa Amajjii 14 jila preezdaantii naannoo Hararii obbo Oordiin Badriitin duurfame waajjira isaaniitti simatanii mariisisaniiru.
Marii isaanitiinis waliigaltee obbolummaa magaalaan Artaa fi Harar irra ga'an dinqisiifataniiru.
Magaalaan hambaa addunyaa taatee galmoofte Harar hojiilee qorannaa fi qo'annoo barnootaa keessatti ga'ee olaanaa kan ba'attu ta'uu ibsaniiru.
Magaalonni lamaan muuxannoo fi carraalee gaggaarii jiran walii qooduun, guddina biyyaa keessatti ga'ee isaanii kan taphatan ta'uu ibsaniiru Pireezedaanti Ismaa'eel Oomar Giilleen.
Obbo Oordiin Badriin gama isaanitiin lammiileen Jibuutii magaalaa Harar akka daawwatan gaafataniiru.
Magaalaan Hararii fi Artaan barnoota, qorannoo fi qo'annoo, aadaa, daldalaa fi qonnarratti waliin hojjechuuf waliigaltee walii mallatteessan isaanii ni yaadatama.
Muummeen Ministiraa FDRI Dooktar Abiy Ahimaad Eeritraa daawwachuuf akka ta'e beeksisan.
Daawwannaa isaaniin Preezdaantii Eeritraa Isaayyaas Afawarqii fi Preezdaantii Soomaaliyaa Mohaamad Abdullaahii waliin marii kan taasisan ta'uu fuula feesbuukii isaaniin ibsaniiru.
Preezdaantoota biyyoota lameenii waliin dhimmoota waloo hedduu irratti kan mari'atan ta'uu ifoomsaniiru.
Daawwannaan Asmaraa kun turtii gaarii fi bu'aa qabeessa akka ta'u abdii isaanii ibsaniiru.
Eejansii haaraa nyaata barattootaa hundaa'eef miseensoonni boordii kutaa hawaasaa garagaraa irraa namoonni 23 filataman.
Miseesoonni boordii haaraan filataman kunneen ogummaa adda addaa irratti bobba'anii warreen argamaniidha.
Haaluma kanaan Aadde Alamtsahaay Phaawuloos- Walitti qabdu , Aadde Fireealam Shibaabbaw- I/A/Walitti qabduu , Obbo Sikur Kaaradii â€“ miseensa , Aadde Amlasat Mucee ,Obbo Abbabaa Baalchaa , Dooktar Baddiluu Waaqjiraa , Aadde Roomaan Taafasawarq , Obbo Xilahuun Gugsaa , Obbo Yaareed Shumatee , Obbo Amaan Fisahaatsiyoon , Obbo Fitihi Tolaa , Dooktar Fireehiyiwat Gabrahiwat , Obbo Geexuu Tamasgeen ,Luba Muluuqan Birihanuu , Dooktar Masaay Gabramaariyaam , Dooktar Fiqaaduu Muluugeetaa , Obbo Balaay Kaasaa , Obbo Salamoon Mangashaa , Dooktar Taaraqanyi Taaddasaa , Hawaariiyaa Yoohannis Girmaa , Dooktar Beteliheem Darajjee , Aadde Zaniit Yimar , Aadde Meetii Taamiraat filatamaniiru.
Boordiin kun hanqina galtee dhiyeessii nyaataa fi meeshaalee barnootaa barattoota daa'immanii fi dargaggoota magaalicha keessatti baratan qunnamu furuuf kan qindeessuu fi hordofu ta'uu ragaan Waajjira Kaantibaa Magaalaa Finfinnee argame ni mul'isa.
Manni maree naannoo Tigraay yaa'ii idilee marsaa 18ffaa bara hojii 5ffaasaa gaggeesuu eegaleera.
Ya'iichi guyyoota shaniif magaalaa Maqalee, galma mana mareetti gaggeeffama.
Manni marichaa raawwii hojii baatii 6 qaamolee hoji raawwachistota naannichaa irratti ni mari'ata.
Wixineewwan labsii 21 irratti mari'achuun ni raggaasisaan egama.
Wixinee labsii aanaalee irra deebiin gurmeessuu, hoji raawwachiistota magaalaa fi aanaalee, itti fayyadama lafaa fi labsii bulchiinsaa irratti mari'achuudhan ni raggaasisaan eegama.
Raawwii hojii baatii 6 mana murtii waliigalaa fi odiitara olaanaa naannichaarrattis mari'achuun ni raggaasisa.
Pireezedaantiin Soomaaliyaa Mahaammad Abdulaahii Mahaammad daawwannaa hojiif Asmaraa galaniiru.
Wayita Preezdaantichi Asmaraa ga'anitti Pireezedaantiin Eertiraa Isaayyas Afawarqii simannaa taasisaniirufi.
Preezdaantichi hoggantoota Itiyoophiyaa fi Eertiraa waliin akka mari'atan Ministirri Beeksisaa Eertiraa  obbo Yamaanee Gabramasqal fuula Twuutera isaaniin ibsaniiru.
Hoggantoonni kunneen hariiroo biyyootaa fi dhimmoota naannicharratti ni mari'atu jedhameera.
Muummeen Ministira FDRI Dooktar Abiy Ahimad guyyaa kaleessa daawwanaa hojiif Asmaraa galuun isaanii ni yaadatama.
Muummeen Ministira Dooktar Abiy Ahimad Pireezedaanti Ertiraa Isaayyaas Afawarqii fi Pireezedaanti Mahaammad Abdulaahii waliin mari'aatan.
Marichi magaalaa Asmaraatti adeemsifaamaa jira.
Marii sadeenirratti dhimmota ijoo biyyootaa isaanii fi dhimmoota ganfaa Afrikaarratti akka mari'ataan ragaan waajjiira muummee ministiraa irraa argame ni muldhisa.
Muummeen Ministiraa Dooktar Abiy Ahimad hoggaantoota biyyoota lameenii waliin marii sadeenii taasisuuf guyyaa kalessaa Asmaraa galuun isaanii ni yaadatama.
Preezdantii Soomaliyaa Mahaammad Abdulaahii Mahaammad maricha irratti hirmaachuuf guyyaa har'aa magaalaa Asmaraa galaniiru.
Itiyoophiyaa, Ertiiraa fi Soomaliyaan walii galtee hariiroo sadeenii kan cimsuu baatii phaagumee 2010 Asmaaratti waliif mallatessuun isaanii ni yaadatama.
Walii galtichiis muummee ministiraa Dooktar Abiy Ahimad, preezdaantii Ertiraa Isaayyas Afawarqii fi preezdantii Soomaliyaa Maahammad Abdillaayii ta'uun kan waliif mallateessaan.
Waltumsiichi wali galtee biyyootaa sadeenii dameewwaan dinagdee, hawwasummaa fi siyaasaa irratti waltumsaan akka hojjeetaan kan taasisuu ta'u wayita sana ibsamee ture.
Itiyoophiyaan Raashiyaan waliin hariiroo lameenii cimsuun humna raayyaa ittisaa ammayyeessu akka barabaaddu Raashiyaatti ambaasaaddarri Itiyoophiyaa Alamaayyoo Taganuu ibsan.
Ambaasaddar Alamaayyoo Taganuu Itiyoophiyaan Raashiyaan waliin hariiroo cimsuun raayyaan ittisaa hojii nagaa kabachiisuu fi shoroorkeessumaa ittisuurratti ammayyeessuu akka barbaaddu himaniiru.
Itiyoophiyaa fi Raashiyaa damee raayyaa ittisaan marii lameenii baatii Faranjoota Sadaasarra tasisaniiru.
Marii taasifameen dhimmoota garagaraa waliigalteerra kan ga'ame ta'uu kan kaasaan ambaasaddarichi marii walfakkaatu Finfinneetti akka gaggeeffamu ibsaniiru.
Magaalaa Hararitti waqtii ayyaana Cuuphaa hokkara uumameen walqabatee shakkamtoonni 87 to'annoo jala oolaniiru.
Hogganaan Biiroo Nageenya mootummaa naannoo Hararii obbo Naasir Yuuyyaa ibsa laataniin rakkoo nageenyaa torbee darbe uumameen lubbuu namaa fi qabeenyaarra miidhaan ga'uu himaniiru.
Rakkinicha kan uumaan qaamolee kaayyoo siyaasa dhokataa qabanidha jedhaniiru.
Rakkina uumameen lubbuun namaa 1 yoo darbu namoota 7 irra miidhaan qaqqabuu ragaan waajjira dhimmoota kominikeeshinii mootummaa naannoo Harariirra arganne ni muldhisa.
Dabalataniisa gamoowwan 11 irraa fuullewwanii fi meeshaaleen yoo caccabu gamoo 2, konkolaataan 2 fi konkolaattoota Bajaajii abba miila sadii 4 ibiddaan gubachuu himaniiru.
Sochii mootumman naannichaa olaantummaa seeraa kabachiisuu fi nageenya lammiilee eegsisuuf taasiseen shakkamtoota 87 to'annoo jala yoo oolchu kanneen keessa shakkamtoonni 63 dhimmi isaani mana murtiin ilaalamaa jiraachuu hoggantichi hubachiisaniiru.
Waqti ammaa kana nageenyi bu'uu kan kaasaan hoggantichi,  abbooti gadaa, jaarsolii biyyaa, abbootii amantaa, dargaggoota waliin mari'achuun hojiin nageenya naannichaa eeguu hojjetama jira jedhaniiru.
Muummeen Ministiraa FDRI Dooktar Abiy Ahimaad magaalaa guddittii Eeritraa Asmaraa daawwannaaf galan.
Pireezedaantiin Eeritraa Isaayyaas Afawarqii simannaa taasisaniifiru.
Daawwannaa isaaniin Preezdaantii Eeritraa Isaayyaas Afawarqii fi Preezdaantii Soomaaliyaa Mohaamad Abdullaahii waliin dhimoota sadee irratti ni maria'atu jedhamee kan eeggamu ta'uu ragaan Waajjira Muummee Ministeeraa FDRI argame ni agarsiisa.
Jilli garee Ministira dhimmaa alaa FDRI obbo Gadduu Andaargaachaw durfamu gara Ameerikaa imale.
Jilichi bu'uuruma waliigaltee kanaan dura  haala guutinsa fi qabiinsa bishaanii hidha haaromsa guddichaarra ga'aniin Sudaanii fi Gibts waliin mari'achuuf gara Ameerikaatti kan imalan.
Garicha keessa Ministirri Bishaanii, Jalliisii fi Iinaarjii FDRI Doktar Silashii Baqqalaa dabalatee ogeessota ijarsa bishaanii olaanoo fi ogeessoonni seeraa jiraachuu ministeerri dhimma alaa beeksiseera.
Jilichi bara Franjoota 28 fi 29, 2020  ministira Maallaqaa Ameerikaa fi prezedaantii Baankii Addunyaan bakka hirmaatanitii haala guutunsa fi qabiinsa bishaanii hidha haaromsa guddichaa waliin walqabatee mariin uggura seeraa kaa'uu dandeessisu akka gaggeeffamu ni eegama.
Pireezedaantiin Ameerikaa Doonaald Tiraamp gita isaanii preezdaantii Tuurk Rasip Xayib Erdoohaan waliin dhimmoota rakkoo nageenya Liibiyaa fi Sooriyaa irratti bilbilaan mari'atan.
Marii isaanitiin waldhabdee walii walinii Sooriyaa irratti giddu galummaa humna alaa muldhatan hambisuuf karaan danda'amuu irratti mari'ataniiru.
Dabalataan humnoonni morkattoota Liibiyaa waligaltee dhukaasa dhaabuu irraa akka ga'an xiyyeeffannoon irratti mari'achuu isaanii dubbi himaan Hwaayit Haawus fuula twuutara isaanii irratti barreessaniiru.
Akkasumas bulchiinsa Sooriyaan motummaa biyyattii fi humnoota morkattoota naannoo sana socho'an waldhabde akka haaraatti eegale dhaabuuf waliigaltee irra ga'aniiru jedhame.
Waldhabdichaan lammiileen Sooriyaa hedduun qe'ee isaaniirraa buqqa'uun naannichatti kan argamu daangaa Tuurkiitti baqachuun isaanii himameera.
Shakkamtoonni horii gaanfaa seeraan ala biyyaa baasuuf yaalan 15 guyyaa har'aa to'ataman.
Guyyaa har'aa shakkamtoonni horii gaanfaa 104 karaa seeraan alaa biyyaa baasuuf yaalaa turan to'atamuu isaanii Koomiishinii Guumruukaa Itiyoophiyaatti qindeessaan damee Humaraa Koomaandar Massale Yimaam dubbataniiru.
Shakkamtoonni kunneen kaaba dhiha naannoo Tigraay aanaa Adiyaaboo iddoo Adiiwaa'isaa jedhamutti qindoomina poolisii fi qaamolee nageenyaan to'annoo jala oolaniiru.
Shakkamtoonni kunneen yeroo ammaa buufata poolisii kan jiran yoo ta'u, Birrii kuma dhibba 3 fi kuma 6 waliin to'atamuu isaanii koomaandarichi ibsaniiru.
Torbee tokko duras shakkamtoonni 3 horii gaanfaa 66 karaa seeraan alaa biyyaa baasuuf yaalan to'annoo jala ooluun isaanii kan yaadatamudha.
Koonfaransiin nageenyaa Yuunvarsiitii Dirree Dawaatti taa'ame.
Yuunvarsiitichi baruu barsiisuu haala gaaridhaan itti fufsiisuuf har'a koonfaransii nageenyaa gaggeessera.
Waltajjicharratti abbootiin Gadaa, hoggansi amantaa, jaarsoliin biyyaa, hoggansi bulchiinsa magaalaa Dirree Dawaa, barattoonnii fi hawaasni yuunvarsiitichaa argamaniiru.
Itti aanaan preezdaantii dhimmoota bulchiinsaa fi eeggataan preezdaantii Yuunvarsiitii Dirree Dawaa Dooktar Ubaa Adam rakkoon nageenyaa baruu barsiisuurratti dhiibbaa uumuu, lubbuun barattootaa darbuu fi kunis hawaasa naannoo miidhamaa taasisuu ibsaniiru.
Barattoonni barnoota isaaniitti akka jabaatanii fi nageenya mooraa yuunvarsiitichaa tiksuu keessatti akka tumsan gaafataniiru.
Liibiyaatti walitti bu'insa hammaachaa dhufeen baqattoonni rakkoo cimaaf saaxilamuun himame.
Falmitoonni mirga namoomaa Liibiyaatti walitti bu'insa hammaachaa dhufeen baqattoonni kuma 6 fi 36 rakkoo hamaaf saaxilamuu isaanii ibsaniiru.
Baatii Adoolessaa darbe buufata baqatoota Liibiyaatti argamu miidhaa xiyyaaraan qaqqabeen namoonni 50 lubbuun darbuu Dhaabbanni Mootummoota Gamtoomanii ibseera.
Mahaammad Gaadaafiin ajjeefamuun erga humnaan aangorraa gaggeeffamaniin booddee Liibiyaan walitti bu'iinsa waliin waliinitti seentee jirti.
Rakkoo siyaasaa, diinagdee fi hawaasummaa hamaa keessa jirti.
Rakkina kana furuuf giddu galummaa preezdaantii Raashiyaa Vlaadmiir Puutiinii fi gitni isaanii Tuurk Rasiip Xayib Eerdoohaan baatii tokko dura waliigateen dhukaasa dhaabuu akka hojiirra oolu waliigalchaniit turan.
Haata'uutii, biyyattiin yeroo ammaa kana wal waraansa waliin waliinii garee hidhattoota garagaraa fi humnoota alaan miidhamaa jirti.
Kanumarraa ka'uun baqattoonni biyyattii keessa jiran rakkoo hamaaf saaxilamuun isaanii himameera.
Manni Barumsaa Waajjirri Giiftii Duree hojjechiise ebbifame.
Manni Barumsaa Warra Ifaa Salaalee Sadarkaa 2ffaa godina Shawaa Kaabaa aanaa Waacaalee toora magaalaa Muka Xurii ganda Bosoqqee Jaateetti Waajjira Giiftii Dureetin ijaarrame ebbifame.
Manni barumsichaa baatii 4f Birrii miiliyoona 14 ijaarramaa tureera.
Manni barumsichaa dareewwan 16 kan qabu yammuu ta'u, barattoota 800 keessummeessuu danda'a jedhameera.
Waajjirri Giiftii Duree kanaan dura manneen barnootaa 4 fi oolmaa daa'immanii 1 ijaarsisuun ebbisiisera.
Manni Maree Bakka bu'oota Ummataa FDRI walga'ii idileesa 11ffaa bara hojii 5ffaa guyyaa boruu ni gaggeessa.
Manni marichi walga'iisa guyyaa boruun gabaasa raawwii karoora baatii 6 bara baajata 2012 Abbaa Alangee Waliigala ni dhaggeeffata.
Kanarra kan darbe wixinee labsii fooyya'insa siivili aviiyashinii dhiyaate qorachuun akka raggasiisu ragaan mana maricharra arganne ni muldhisa.
Ministeroonni Dhimma Alaa Itiyoophiyaa, Sudaanii fi Gibts Hidha Haaromsaarraatti boru Waashingitanitti ni mari'atu.
Ministeroonni Dhimma Alaa Itiyoophiyaa, Sudaanii fi Gibts Hidha Haaromsaarraatti borurra eegaleee guyyaa lamaaf Ameerikaa Waashintan Diisiitti ni mari'atu Maricharratti hirmaachuuf Minisirri Dhimma Alaa FDRI obbo Gadduu Andaargaachaw dabalatee ministeroota dhimma alaa Sudaanii fi Gibts, ministeroota bishaanii, ogeessoonii damee bishaanii fi seeraa Waashingtaan galaniiru.
Walga'ii guyyaa boruu fi iftaan gaggeeffamu kanarratti walii galtee wixinee gutiinsaa fi qabiinsa bishaanii hidha haaroomsarratti mariin akka gaggeeffamu Ministirri Bishaan, Jalliisii fi Iinaarjii FDRI Dooktar Injiinar Shilashii Baqqalaa fuula Twuutera isaaniin ibsaniiru.
Walii galtee wixinee gutiinsaa fi qabiinsa bishaanii hidha haaroomsaa kanaan dura marii sadarkaa teeknikaatti gaggeeffameen bu'aa argame bu'uura godhachuun kan qophaa'e ta'uu ministeerichi ibsaniiru.Mariin Biyyoota sadeenii hidha haaromsaa ilaalchisuun guyyaa 10 dura Waashingtaanitti gaggeeffame milkiin xumuramuun isaa niyaadatama.Koreen Dhaabbii Dhimma Misooma Qabeenya Namaa Caffee Oromiyaa raawwii hojii walakkaa waggaa bara 2012 sektaroota sadii gamaaggameera.Koreen kun, raawwii hojii walakkaa waggaa Biiroo Paablik Sarvisii fi Misooma Qabeenya Namaa, Abbaa Taayitaa Saayinsii, Teeknoloojiifi Qunnamtii Odeeffannoofi Yuunivarsiitii Naannoo Oromiyaa qoratee jira.Gammaaggama taasifameen, kenniinsa murteefi hojiirra oolmaa seerotaa fooyyessuufi murtiin yeroosaa eeggatee kennamuun, maanuwaaliifi sanadoota adda addaa sirna hordoffiifi amalaa gaarii paablik sarvaantii, istaandaardii kenniinsa tajaajilaafi kkf qopheessuun leenjii kennuun, sirna inspeekshinii cimsuuf warshaalee oomisha nyaataafi balaqqee dhaabbilee gara garaa sakatta'uun duubdeebii manneen hojiifi dhaabbilee adda addaatiif kennuun, qulqullina barnootaa mirkaneessuuf lakkoofsa kaarikulamii barnoota haaraa qopheessuuf karoorri qabameefi jalqabbiin jiru gaarii ta'uufi hirmaannaan barnootaa dabalaa deemuusaa akka ciminaatti koreen kun gamaaggamee jira.Kana malees, jijjiirama jalqabame sadarkaa olaanaatti ceessisuuf Paabilik Sarvaantii ilaalchaafi gocha kiraa sassaabdummaa irratti qabsaa'u uumuufi ilaalcha misoomawaa qabateen bakka buusuun bulchiinsa gaarii mirkaneessuu, gurmaa'iinsa caasaa hojii haaraa seeraan hojiitti hiikuun komiiwwan gama kanaan ka'aniif deebii hatattamaa kennuu, Saayinsii, Teknoloojiii, Qunnamntiifi Odeeffannoo babal'isuufi cimsuu, qulqullina barnootaa cimsuufi babal'inni damee barnootaa akka dabalu taasisuun dhimmoota ijoo xiyyeeffannoo irratti hojjetamuu qaban ta'uu Dura Taa'aan Korichaa Obbo Tasfaayee Gashoo ibsan.Muummeen Ministiraa Dooktar Abiy Ahimaad daawwaannaa Eeritraa xumuraniiru.Daawwaannaa guyyoota sadiif taasisaan keessatti dhimmoota waloo sadee Eeritraa fi Soomaaliyaa irratti marii gaggeessaniiru.Turtii isaanii Asmaraatiin walii galtee hariiroo sadee kana dura walii mallatteessan hojiitti hiikuuf Preezdaantii Eeritraa Isaayyaas Afawarqii fi Preezdaantii Soomaaliyaa Mahammad Abdulaahii waliin waliigalteerra ga'aniiru.Walii galtee hariiroo sadee baatii Fulbaanaa bara 2011 hojiitti hiikuuff ejjennoo isaanii ifoomsaniiru.Bara 2012 fi baroota itti aanan keessa shororkeessummaa, daddabarsa namootaa seeraan alaa, meeshaalee waraanaa fi daddabarsa baala sammuu adoochuu irratti waliin hojjechuuf karoora waloo baafataniiru.Dabalataan dhimmoota haala itti fayyadama humna namaa, qabeenya uummamaa, misoomaa hawaasummaa fi diinagdee waloo irratti waliin hojjechuuf walii galaniiru.Muummeen Ministiraa Dooktar Abiy daawwannaa isaanii waayita xumuranitti Pireezedaantiin Eeritraa Isaayyas Afawarqii buufata xiyyaaraa idila addunyaa Asmaraatti argamuun gaggeessuu isaanii ragaan Waajjira Ministeera Dhimma Alaa FDRI argame ni mul'isa.Koomiishiniin Ministiroota Itiyoophiyaa fi Jarman walga'iisaa gaggeessaa jira.Koomiishiniin ministiroota biyyoota lamaanii magaalaa Finfinnee, Ministeera Dhimma Alaa FDRItti mari'achaa jira.Waltajjichi hariiroo biyyoota lamaanii daran cimsuurratti kan xiyyeeffatedha.Walga'iin bakka bu'oota biyyoota lamaanii har'aa fi booru itti fufuun kan gaggeeffamu ta'a.Itiyoophiyaa fi Jarman hariiroo diippiloomaasii waggoota 115 qabu.Newuzlaand filannoo biyyoolessaa gaggeeffamuuf Doolaara Ameerikaa miiliyoona 1.6 taasifteetti Bakka bu'aan Dhaabbata Mootummoota Gamtoomanii Tuurhaan Saalh Newuzlaand filannoo biyyoolessaa Iyoophiyaatti gaggeeffamuuf deeggarsa Doolaara miiliyoona 1.6 laachu ibsaniiru.
Deeggarsichi Dhaabbata Mootummoota Gamtoomanitti Sagantaa Misoomaa Itiyoophiyaatti demokraasii cimsuuf Piroojaktii gaggeeffamu raawwachiisuuf kan ooludha jedhameera.Jilli Ministira Ministeera Raayyaa Ittisa Biyyaa FDRI obbo Lammaa Magarsaatin duurfamu daawwannaaf Faransaay jira.Daawwannaa kanaan itti gaafatamtoota Waajjira Preezdaantii Faransaay, Ministira Raayyaa Ittisa Biyyaa, ministir deettaa Ministeera Dhimma Alaa fi Itaamaajoorii biyyattii waliin dhimmoota waloo irratti ni mari'atu jedhameera.Kaayyoon daawwannaa kanaa leenjii damee humna qilleensaa fi galaanaa irratti kennamuu fi dhiyeessii meeshaalee waraanaa ilaalchisee hariiroo biyyoota lamaanii caalmaatti cimsuuf akka ta'e Faransaayitti Imbaasii Itiyoophiyaarraa odeeffannoon argame ni mul'isaPreezdaantiin Ameerikaa Doonaald Tiraamp karoora nageenyaa giddugala bahaa ifoomsaniiru.Tiraamp karooricha muummee ministiraa Israa'eel Beeniyaamiin Neetaaniyaahuu waliin ifoomsaniiru.Karoorichaan bulchiinsi naannoo Filisxeem akka hundaa'uf yaada dhiyessaniiru.Kanarra darbee Weest Baank bulchiinsa naannoo Israa'eel akka taatuf karoorichaan ifoomsaniiru.Tiraamp karoora nageenya giddugala bahaa kanaan magaalaan Yerusaaleem qabeenya dhuunfaa Israa'eel qofa akka taatuuf akka hojjetan waadaa galaniiru.Dabalataan karoorri Tiraamp Filisxeemoonnis ta'e Israa'elloonni wayita amma naannoo jiraatanii fi mana jireenya isaanii akka gadi hin dhiisnee himaniiru.Tiraamp karoorri haaraan kun Filisxeemotaaf filannoo nageenya isa xumuraati jedhaniiru.Gama biraatin ammoo Filisxeemonni karoora Tiraamp irratti moormii isaanii dhageessisaniiru."Mootummaan dhimma barattoota ugguramaniirratti itti gaafatamtummaan hojjechaa jira."jedhan itti gaafatamaan prees sakreetarii Waajjira Muummee Ministiraa obbo Nugusuu Xilaahuun.Obbo Nugusuu Xilaahuun, janaraal koomiishinarri Koomiishinii Poolisii Federaalaa Indaashaaw Xaasawii fi ministir deettaan Ministeera Saayinsii fi Barnoota Olaanoo Dooktar Saamu'eel Kifleen dhimmoota waqtaawaa dhaabbilee barnoota olaanoorratti ibsa laataniiru.Obbo Nugusuun "Koreen teeknikaa dhimma barattoota Yuunvarsiitii Dambi Doolloo ugguramanirratti hojjetu hundaa'ee, hojjechaa jira."jedhaniiru.Dabalataan "Gareen Ministeera Nageenyatiin duurfamu, kan Poolisii Federaalaa, Raayyaa Ittisa Biyyaa fi Poolisii Oromiyaatin deeggarame hawaasa naannichaa fi hawaasa Yuunvarsiitii Dambi Doolloo waliin mari'atee gabaasa dhiyeessera."jedhaniiru."Mootummaan garee qorannaa teeknikaa fi ragaalee qorannoorraa odeeffannoo barbaachisoo argateera; odeeffannichis akkaataa qorannoo gaggeeffamu hin gufachiisnen yeroodhaa yerootti ummataaf ni ibsama."jedhan obbo Nugusuun.Jeneraal Koomiishinarri Koomiishinii Poolisii Federaalaa Indaashaaw Xaasaw gama isaanitiin, "Rakkoo nageenyaa uumameen sochiin idilee gufateet ture; ummatarras miidhaan qaqqabeera.Yaata'uutii amma caasaan nageenyaa hawaasa waliin qindoominaan hojjechuun nageenya mirkaneessun danda'ameera."jedhan."Yakkoota itti yaadamee, qorannoo fi qindoominaan raawwatamuuf ture hambisuun danda'ameera."jedhan.Janaraal koomiishinarichi "Naannoo barattoonni itti ugguramanitti qaamoleen hidhannoon socho'an jiru.Gareen qorannaa mootummaa 3 hundaa'ee hojjechaa jira.Duula gaggeeffameen iddoolee jajjaboo to'achuu fi humnootii kanneenis barbadeessun danda'ameera.Humni hafes hidhannoon socho'aa jira; mootummaan tarkaanfii fudhachuurratti argama."jedhaniiru."Sadaasa dhumarraa eegalee barattoonni Yuunvarsiitii Dambi Doolloo butamanii ugguramaniiru."jedhameera ibsichaan."Yerichatti barattoonni 17 ugguramuun kan ibsame keessaa 12 barattoota yuunvarsiitii turan.Shanan ammoo eenyummaan isaanii hin beekamu."jedhaniiru qondaaltonni mootummaa sadan.Manni Maree Bulchiinsa Mootummaa naannoo Tigraay muudama namoota lamaa raggaasise.Manni marichaa yaa'ii idilee 18ffaa bara hojii 5ffaa gaggeessaa jiruun muudama kana raggaasiseera.Aadde Fatilawarq Gabraigzii'aabheer sadarkaa itti aantuu preezdaantiitti itti gaafatamtuu kilaaster haqaa fi bulchiinsa gaarii ta'uun muudamaniiru.Akkasumas Dooktar Salamoon Kidaanee sadarkaa itti gaafatamaa Biirootti itti gaafatamaa hordoffii magaaloota naannoo Tigraay ta'uun muudamaniiru.Dabalataan obbo Asmallaash Waldasilaasee itti gaafatamaa waajjira gamtaa mootummootaa naannoo Tigraay ta'uu isaanii ragaan fuula feesbuukii Adda Bilisa Baasaa Ummata Tigraay irraa argame ni agarsiisa. Itiyoophiyaan marii miseensa Dhaabbata Daldalaa Addunyaa ta'uuf jalqabde irra deebiin eegalte.Gorsaan dhimma diinagdee fi imaammataa muummee ministiraa obbo Maammoo Mihiratuun karaa Twiitara isaanitiin akka beeksisanitti Itiyoophiyaan gaaffii miseensummaa dhaabbatichaa waggaadhan dura eegalte, irra deebiin jalqabdeetti jedhan.Obbo Maammoon gaaffii Itiyoophiyaan dhiyeessituuf daayreektarri olaanaan dhaabbatichaa Roobeertoo Azeveedoon tumsa taasisaniif galateeffataniiru.Maricharratti hirmaachuuf namoonni obbo Maammoo Mihiratuutin duurfaman 10 muummee ministiraa Dooktar Abiy Ahimadiin baatidhaan dura filatamuun ni yaadatama.Miseensonni koree kanaas Baankii Biyyoolessaa Itiyoophiyaa, Koomiishinii Plaanii fi Misoomaa Biyyoolessaa, Ministeera Daldalaa fi Indaastirii kan hammatedha.Koomiishiniin Mirga Namoomaa Itiyoophiyaa fooyyessa karoora hojiilee jijjiirramaarratti mari'achaa jira.Koomiishinichi fooyyessa karoora hojiilee jijjiirramaa fi dhimmoota biroorratti qooda fudhattoota waliin magaalaa Finfinneetti mari'achaa jira.Jijjiirrama biyyattiitti eegaleen walqabatee ittiin bulmaataa fi dhimmoota biroo koomiishinichaa fooyyessuurratti mari'atamaa jira.Waltajjii guyyaa tokkoo kanaan rakkoolee dhiibbaa mirga namoomaarratti muul'atan hiikuuf qooda fudhattoota waliin mari'atamaa jira.Waltajjicha Dhaabbata Mootummoota Gamtoomanitti Koomiishinii Mirga Namoomaa Olaanaa Baha Afrikaa fi Koomiishinii Mirga Namoomaa Itiyoophiyaatu qopheesse.Bakka buutonni waajjiraalee ministeerotaa, Mana Maree Bakka Bu'oota Ummataa, manneen murtii, dhaabbilee abbagaar, poolisii, jaarsolii biyyaa, hoggansa abbootii amantaa, miidiyaaleerraa walitti babba'an hirmaachaa jiru. Hoggansi Paartii Badhaadhinaa Iistarn Indaastirii Zoon daawwatan.Hoggansi paartichaa magaalaa Adaamaa galma Abbaa Gadaatti leenjirra jiran magaalaa Duukamitti kan argamu Iistarn Indaastirii Zoon daawwachaa jiru.Hoggansi Paartii Badhaadhinaa Amajjii 16,2012 eegalee magaalaa Adaamaatti leenjirra jiru.Leenjichi amma Gurraandhala 2,2012tti itti fufa.Leenjii kana irratti paartichi ADWUI irraa gara Paartii Badhaadhinaatti erga jijjiiramee asitti jijjiirama argame, hanqinoota mudatanirrattii fi kallattii fuula duraa irratti hoggansi olaanaa ni mari'ata.Dabalataan yaad rimee, kaayyoo fi sagantaa paartichaa irratti kan mari'atamu yemmuu ta'u, tarkanfii fudhatameen jijjiirama dhufe irratti ni mari'atama.Keessattuu milkaa'ina argame itti fufsiisudhaan tokkummaa yaadaa fi gochaa uumudhaan haala jijjiirama ummanni bayyattii barbaadu fiduun itti danda'amu irratti leenichi kan xiyyeeffatudha jedhameera.Leenjichi humna raawwachiisummaa hoggansaa cimsuudhan milkaa'ina itti aanuf akka qophaahan taasisuu irratti kan xiyyeeffatudha jedhameera.Leenjichi matadureewwan "Bu'aa jijjiramichaan argame amala isaa hubachuudhan itti fufsiisuu, gufuuwwan mudachuu danda'an duursanii hubachuu, gaaffilee hawaas-diinagdee ummataa haala itti deebisuun danda'amuu fi gaaffilee olaantummaa seeraa haala itti deebisuun danda'amu" irratti kanneen xiyyeeffatanidha jedhaniiru.Leenjii guyyootii 17f turu kanarratti hoggansi olaanaan kuma 2 ol hirmaachaa jiru.Preezdaantin Tuuniziyaa Kayis Sayid karoora nageenyaa Giddugala Baha mormaan.Preezdaantichi karoora nageenya preezdaanti Ameerikaa Doonald Tiraamp  baasaan kun haqaa qabeessa miti jechuun mormaniiru.Preezdaantichi Karoora nageenyicharratti haasaa taasisaniin Filisxeem dhimma ijoo walii galtichaa miti, kun ammoo haqa qabeessa miti jedhaniiru.Preezdaanti Ameerikaa Doonald Tiraamp  karoora nageenyaa Giddugala Bahaa ifoomsuun isaanii ni yaadatama.Karoorichi Iyyerusalemiin magaalaa Israa'eel taasisee kan itti fuufsisuu waan ta'eef mormiin mudateera.Torbee lamaan dhufu preezdaantin Filisxeem Mahaammud Abbasii fi bakka Muummeen Ministira Israa'eel Beeniyaamin Netaaniyaahu argamanitti haala karoora nageenyicharratti maarii akka taasisaan ni eegama. Manni Maree Nageenyaa Naannoo Hararii, godinaalee baha Oromiyaa, Poolisii Federaalaa fi Raayyaa Ittisa Biyyaa FDRI raawwii hojii baatii 6 gamaaggame.Manni maree kun haala nageenyaa, daddabarsa meeshaalee waraanaa fi daddabarsa namoota seeraan alaa ilaalchisee haala olaantummaa seeraa kabachiisuun danda'amu irratti marii bal'inaa gaggeessera.Baatiiwwan 6n darbanitti nageenya waaraa fiduuf hojiin hojjetame jajjabeessaa ta'us, rakkoon nageenyaa jiraachuu hogganaan Biiroo Bulchiinsaa fi Nageenyaa Naannoo Hararii obbo Naasir Yuuyyaa ibsaniiru.Keessattuu yakkamtoota seeraaf dhiyyeessuu, daddabarsa seeraan alaa fi daldala koontiroobaandii ittisuu irratti xiyyeeffaannoon hojjechuun akka barbaachisu dubbataniiru.Kabaja ayyaana Cuuphaa irratti rakkoo walitti bu'iinsaa uummameen lubbuun namoota 2 darbuu, qaamooleen nageenyaa fi siiviilii 31 madaa'uu fi qabeenyaa mootummaa fi dhuunfaa irra miidhaan qaqqabuu obbo Naasir dubbataniiru.Qaamolee ajandaa siyyaasaa dhokataa seeraan alaa gaggeessaa jiraniin nageenyi ummataa boora'aa jiraachuu ibsaniiru.Olaantummaa seeraa mirkaneessuuf qaamoleen nageenyaa fi hawaasni tumsaan hojjechuu qabus jedhameera.Qaamolee sabaa fi amantaa dawoo godhachuun ummata walitti buusaa jiran irratti tarkaanfiin fudhatamuu akka qabu hirmaattoonni marichaa kaasaniiru.Ministirrin Raayyaa Ittisaa obbo Lammaa Magarsaa Deettaa Ministira Dhimma Alaa Faransaay Zhiyaan Baabtiist Leemoyn Waliin mari'atan Jilli Ministira Raayyaa Ittisaa Biyyaa FDRI obbo Lammaa Magarsaan durfamu daawwanaa hojiif guyyaa kaleessa gara Faransaay imaleera.
Guyyaa har'aas Ministirrin Raayyaa Ittisaa obbo Lammaa Magarsaa Deettaa Ministira Dhimma Alaa Faransaay Zhiyaan Baabtiist Leemoyn Waliin mari'achuu ragaan Faransaayitti Imbaasi Itiyoophiyaarra arganne ni muldhisa.
Daawwannaa kanaan itti gaafatamtoota Waajjira Preezdaantii Faransaay, Ministira Raayyaa Ittisa Biyyaa, ministir deettaa Ministeera Dhimma Alaa fi Itaamaajoorii biyyattii waliin dhimmoota waloo irratti ni mari'atu jedhameera.
Muummee Ministira Dooktar Abiy Ahimad Dabalatee hoggantoonni mootummaa olaanoon maatii barattoota Yuunvarsiitii Dambi Doolloo ugguraman waliin mari'atan.
Maricharratti Itti aanaa Muummee Ministira obbo Dammaqaa Makonnin, Ministira Nageenyaa Mufariyaat Kaamil dabalatee hoggantoonni hojii mootummaa akkasumaas bakka bu'oonni ummaataa hirmaataniiru.
Maatiin barattootaa hanga bakki ijoolleen isaanii jiran badetti haasaa isaan bilbilaan ijoollee isaanii waliin taasisaa turan hoggantoota garee qorannaa teeknikaaf ibsaniiru.
Itti gaafatamaan prees sakreetarii Waajjira Muummee Ministiraa obbo Nugusuu Xilaahuun maricha ilaalchisuun maatiin barattoota dursanii Muummee Ministira Dooktar Abiy Ahimad waliin dhimmicharratti mari'ataniiru jedhan.
Itti aanaa Muummee Ministira obbo Dammaqaa Makonnin miidhaan barattoota Yuunvarsiitii Dambi Doolloo ugguraman ga'e ragaan agarsiisu akka hin jirre maatii barattootaf ibsaniiru jedhan.
Obbo Dammaqaan mootummaan barattoota ugguraman kana gadhiisisuuf hojjechaa jiraachuu hubachiisaniiru.
Guyyaa kaleessaa obbo Nugusuu Xilaahuun, janaraal koomiishinarri Koomiishinii Poolisii Federaalaa Indaashaaw Xaasawii fi ministir deettaan Ministeera Saayinsii fi Barnoota Olaanoo Dooktar Saamu'eel Kifleen dhimmoota waqtaawaa dhaabbilee barnoota olaanoorratti ibsa laataniiru.
Obbo Nugusuun "Koreen teeknikaa dhimma barattoota Yuunvarsiitii Dambi Doolloo ugguramanirratti hojjetu hundaa'ee, hojjechaa jira jedhaniiru.
Fooramiin amantaalee Oromoo gaggeeffame.
Fooramiin amantaalee Oromoo tokkummaa ummataa cimsuu dandeessisa jedhame Ameerikaa, Waashiingitanitti gaggeeffameera.
Kaayyoon fooramichaa marii amantaalee Oromoo gidduu jiru cimsuu akka ta'e ibsameera.
Waltajjichi hoggansii fi hordoftoonni amantaa Ortodooksii, Prooteestaantii, Muusliimaa, Waaqeffannaa fi kanneen biroon iddoo argamanitti gaggeeffameera.
Fooramichaan tokkummaa Oromoo cimsuu, tokkummaan ummataa garaagartee amantaatin kan hin laafne ta'uunis ibsameera.
Manni Maree Nageenyaa Naannoo Hararii, godinaalee baha Oromiyaa, Poolisii Federaalaa fi Raayyaa Ittisa Biyyaa FDRI raawwii hojii baatii 6 gamaaggame.
Manni maree kun haala nageenyaa, daddabarsa meeshaalee waraanaa fi daddabarsa namoota seeraan alaa ilaalchisee haala olaantummaa seeraa kabachiisuun danda'amu irratti marii bal'inaa gaggeessera.
Baatiiwwan 6n darbanitti nageenya waaraa fiduuf hojiin hojjetame jajjabeessaa ta'us, rakkoon nageenyaa jiraachuu hogganaan Biiroo Bulchiinsaa fi Nageenyaa Naannoo Hararii obbo Naasir Yuuyyaa ibsaniiru.
Keessattuu yakkamtoota seeraaf dhiyyeessuu, daddabarsa seeraan alaa fi daldala koontiroobaandii ittisuu irratti xiyyeeffaannoon hojjechuun akka barbaachisu dubbataniiru.
Kabaja ayyaana Cuuphaa irratti rakkoo walitti bu'iinsaa uummameen lubbuun namoota 2 darbuu, qaamooleen nageenyaa fi siiviilii 31 madaa'uu fi qabeenyaa mootummaa fi dhuunfaa irra miidhaan qaqqabuu obbo Naasir dubbataniiru.
Qaamolee ajandaa siyyaasaa dhokataa seeraan alaa gaggeessaa jiraniin nageenyi ummataa boora'aa jiraachuu ibsaniiru.
Olaantummaa seeraa mirkaneessuuf qaamoleen nageenyaa fi hawaasni tumsaan hojjechuu qabus jedhameera.
Qaamolee sabaa fi amantaa dawoo godhachuun ummata walitti buusaa jiran irratti tarkaanfiin fudhatamuu akka qabu hirmaattoonni marichaa kaasaniiru.
Pireezedaantiin FDRI Saahilawarq Zaawdeen ministira Ministeera Misooma Bosonaa Kooriyaa Kibba waliin mari'atan Pireezedaanti Saahilawarqii fi ministirri Misooma Bosonaa Kooriyaa Kibbaa Keem Jaay Yuun hojii jijjiirama qabeenya qilleensaarratti hojjetamaa jiruu fi misooma bosonaarratti mari'ataniiru.
Dabalataan hariiroo biyyoota lameenii cimsuurratti waliin hojjechuuf mari'achuu isaanii ragaan Waajjira Preezdaantiirra argame ni mul'dhisa,Koomiishiniin Mirga Namoomaa Itiyoophiyaa ittigaafatama irraa eegamu sirnaan ba'achuu akka qabu ogeeyyiin seeraa himan.
Abukaatoo fi gorsaan seeraa obbo Wubishat Girmaa fi Malkaamuu Ugoon koomiishinichi itti gaafatama laatameef sirnaan ba'achuu qaba jedhaniiru.
Mirga lammiilee kabachiisuurratti xiyyeeffannoon hojjechuu qabas jedhaniiru.
Koomiishinichi walaba akka hin ta'in, rakkoo dandeettiisaa furachuu dhabuu, dhiibbaa mirgoota namoomaa qaqqaban dhaabsisuu dadhabuusaas ibsaniiru.
Barsiisaa seeraa fi qorataan Yuunvarsiitii Hawaasaa Dooktar Maarishat Taaddasaan Itiyoophiyaan dhaabbilee demokraasii ijaaruurratti qaawwa muul'atu hiikuurratti rakkoolee jiru furuu akka qabdu dhaamu.
Koomiishinarri Koomiishinii Mirga Namoomaa Itiyoophiyaa Dooktar Daani'eel Baqqalaan hojii riifoormiitin labsii hundeessituu koomiishinichaa fooyyessuu, filannoo koomiishinarootaa walaba gochuu fi waajjiraalee naannolee gurmeessuun xiyyeeffannaadha jedhan.
Awwal Abarraatu gabaase.
Loltoonni Soomaliyaa garee shoroorkeesitoota Alsheebab 142 ajjeesuu himame.
Loltoonni Biyyaalessaa Soomaliyaa garee shoroorkeesitoota Alsheebab 142 irratti kaleessa tarkaanfii fudhataniiru.
Tarkaanfiin kun karaa kibbaa kan argamtu magaaalaa Janaallee yoo ta'u namoota du'aniin dabalata namoonni 29 madaa'uu akkasumaas namoonni 18 to'anna jala oolutu himame.
Hogganaan Loltoota biyyaaleessa soomaliyaa Osmaan Shabalee garee shoroorkesitoota alsheebab akka du'anii fi garicha wajjiin waliitti dhufeenya kan qabanis to'anna jala oolu dubbatan.
Pireezedaantiin Mootummaa Naannoo Oromiyaa Obbo Shimallis Abdiisaa bakka bu'oota hawaasa Godina Wallaggaa Bahaa fi magaalaa Naqamtee waliin mari'atan.
Bakka bu'oonni hawaasaa kunniin pireezedaantiin MNO Obbo Shimallis Abdiisaa, yeroo rakkoo kanatti dhufuunsaanii quuqama ummataa kan qaban tahu muldhisa jedhaniiru.
Seenaa keessattis akka addaatti ilaalama jedhan.
Wayita marii bakka bu'oonni hawaasaa kunniin pireezedaant shimallisiif gaaffii adda addaa dhiyeessaniiru.
Gaaffilee kahan keessaa bu'uraalee misoomaa yeroon xumuramuu dhabuu,rakkoon hojii dhabdummaa fi nageenyi amansisaan dhibuun kanniin ijoodha.
Pireezedaantiin Mootummaa Naannoo Oromiyaa Obbo Shimallis Abdiisaa, deebii kennaniin Mootummaan bu'uraalee misomaa jalqabamani hafan barana xumursisuuf xiiqii guddaan hojeechaa jira jedhan.
Hojii dhabdummaa godinicha keessatti muldhatu maqsuufis dinagdeen socho'uu akka qabu dubbatan.
Mootummaan godinichatti nageenya itti fufiinsa qabu mirkaneessuuf hojii olaantummaa seeraa kabachisuu eegalee cimsee itti fufas jedhan.
Kana dhugomsuu keessatti ummannis qooda isaa akka bahuus dhaamaniiru.
Mootummaan Naannoo Oromiyaa qaama karaa nagayaatiin socho'u kam waliinuu nagayaan simate waliin hojeechuuf qophiidhas jedhan.
Bakka Bu'oonni hawaasaa Godina Wallaggaa Bahaa fi Magaalaa Naqamtee kunniin xumura mariirratti Pireezedaantiin Mootummaa Naannoo Oromiyaa Obbo Shimallis Abdiisa fi miseensoota jila isaaniif bullukkoo badhaasaniiru.
Wandimmuu Kabbadaatu Naqamteerraa gabaase.
Pirezidaantiin Ameerikaa Donaald Tiraamp yaada bulchaan Niiwuu Yoorkiin magaalattii cufuudhaaf dhiyaatee kan hin amanamneedha jechuun "barbaachisaa hin ta'u" jedhan.
Mr Tiraamp akka jedhaniitti murteen dhumaa kan dhimmicharratti kennamu taaski forsii Koronaavaayirasii Waayiti Hawusitiin.
Pirezidaantiichi kana dura buchisawwan Niiwuu Yorkiifi gartokkee Niiwuu Jarsiifi Konektiikat, tatamsa'ina vaayirasichaa xiqqeessuuf ni cufamu jechuunsaa ni yaadatama.
Niiwuu Yoorki keessatti qofaa namoonni 52,000 ol vaayirasichaan qabamaniiru.
Namoota biyyattii keessatti vaayirasichaan qabamunsaanii mirkanaa'ee keessa wallaakkaan Niiwuu Yoorki keessatti argama.
Pirezidaanti Tiraamp fuula tiwiitara isaaniirratti akka barreessaniitti adda baasuun tursiisuu irraa bulchiinsa kana keessatti â€˜dhorkuu imalaa fi gorsi cimaan osoo kaa'aamee jechuun barreessaniiru.
Dhaabbanni To'annoofi Ittisa Dhukkubootaa jiraattoota bulchiisnawwan sadan kanneen keessatti argaman, uoo dhimma murteessaaf ta'ee malee guyyoota 14'f akka manaa hinbaanee gaafateera.
Ejjansichis dhorkaan kunis kennitoota tajaajila bu'uraalee murteessoo, oggeessaale fayyaa fi dhiyeessitoota nyaataa dabalatee, kan hinilaalanee ta'u himeera.
Mr. Tiraapmi guyyaa Jimaataa haala Niiwu Yoork keessa jiru ilaalchisee gaazexessitootaatti wayita dubbataniitti, "Adaa baasuun tursiisuu ilaaluu dandeenyaa sababii eddichi bakka koronaan ballinaan keessatti argamee waan ta'eefu,Waa'ee akkasii yaadaan jira," jedhanii turan.
Itti dabaluunis adda baasuun kunis vaayirasichi achii gara bulchiinsoota biyyattii biraatti hinbababllannef ni hirisa jedhanii ture.
Filooriidaa keessattis rakkoon mudataa jira.
Hojjattoonni Niiwu Yoorki hedduun gara sana deemaa jiru.
Suna akka ta'uuf ammoo nuti hinbarbaadnu," jedhaniiru.
Haaluma kanaan barbaachisummaan wixinee labsii invastimentiis omishtootaa fi diinagdee roga maraan jiru akkaataa guddisuun danda'amu irratti bali'naan mari'atameera.
Seektara dhunfaa jajjabeessuun, omishtummaa isaanii guddisuun guddina diinagdee itti fufiinsa qabu dhugoomsuun ajandaalee marichaati.
Kanamalees jiruuf jireenya lammiilee fooyyessuu fi dorgomtummaa diinagdee biyyattii daran guddisuudhaan carraa hojii bal'aa uumuu fi hojiin gama diinagdeen hojjetamu akkaataa galtee waliif ta'u irratti kan xiyyeeffate komishiiniin invastimentii Itiyoophiyaa wixinicha mana maree Ministeerotaaf dhiheesse.
Manni maree Ministeerotaas wixinee dhiyaate irratti fooyya'insa garagaraa gochuun akka mirkana'uuf mana maree bakka bu'oota ummataatti qajeelche.
Haaluma wal-fakkatuun Manni maree Ministeerotaa wixinee labsii dhaabbilee misoomaa mootummaa gara dhuunfatti dabarsuu irrattis mari'ate.
Bu'uruma kanaan barbaachisummaan wixinee labsii dhaabbilee misoomaa mootummaa gara dhunfatti dabarsuus, ce'umsa diinagdee biyyattii mirkaneessuu, seektara dhuunfaa mijawaa gochuu, imaammata diinagdee hawwataa gochuu, faayinaansii misoomaaf oolu fooyyessuun barbaachisaa ta'ee kan argamee fi gahee seektarri dhuunfaa guddina diinagdee keessatti qaban guddisuu akkasumas  tajaajila dhaabbileen dhunfaa kennaan fooyyessuun murteessaa waan ta'eef, ministeerri maallaqaa fi wal-ta'iinsa diinagdee wixinee labsii kana mana maree ministeerotaaf dhiheessera.
Manni maree ministeerotaas wixinee dhiyaate irratti fooyya'insa garagaraa gochuun akka mirkana'uuf mana maree bakka bu'oota ummataatti qajeelchera.
Ajandaan biraa manni maree ministeerotaa  irratti mari'ate immoo wixinee labsii exite tax dha.
Kunis sirni taaksii walitti qabuu iftoominaa fi saffisa akka qabaatu, kontirobaandii fi daldala seeran alaa ittisuuf kan gargaaru, meeshaalee fayyaa hawaasaa miidhan irratti taaksii dabaluu, Ministeerri maallaqaa fi wal-ta'iinsa diinagdee wixinee labsii exite tax kana  mana maree ministeerotaaf dhiheessera.
Manni maree ministeerotaas wixinee dhiyaate irratti fooyya'insa garagaraa gochuun akka mirkana'uuf mana maree bakka bu'oota ummataatti qajeelche.
Dhuma irratti manni maree ministeerotaa  galmee fi heeyyama sirna daldalaa  saffisaa, ifaa fi baasii xiqqeessan sirna daldalaa mijawaa ta'e jalqabsisuuf seerota jiran fooyyessuun barbaachisaa ta'ee argameera.
Waan ta'eef galmee daldalaa danbii lakkoofasa 392/2009 fooyyessuun barbachisaa ta'ee waan argameef, ministeerri daldalaa fi indastirii murtee isaa mana maree ministeerotaaf dhiheessera.
Gorsaafi dhaamsa namummaa qondaalota Bilxiginnaatiif Balaa dhukkubni koronaa kun qabatee dhufaa jiru hubataa akka hin jirreefi, hoggansa balaa kana jalaa biyyaaf ummata baraaruuf malu kennuufis qophii akka hin taane jala muree hubadheera.
Kanarra kanan gahes ergan jechaafi gocha torban sadeen kana isinirraa arge ergan madaalee booddeedha.
Fakkeenyaaf;  Torban lama dura qilleensifi midhaan biyyanaa koranaaf nama hin saaxilu ergaa jedhu ifatti dabarsaa turtan.
Guyyama lama dura hoggansi olaanaan tokko kornonaa jedhanii kan hafarsan kun dhibee duutuu utaalloo hin geenyeedha jechuun dabballoota walitti qabamanitti himaa ture.
Erguma dhibeen kun biyya seeneyyuu osoo isinitti waywaannuu dabballoota kumaatamaan galma ukkaamfamaa keessatti walitti qabdanii walghahii teessisaa turtan.
Dabballootuma keessanis saaxiltanii ummatas gaaga'amaaf qaadhimtan.Rabbi nu haabaasu malee.
Yeroo addunyaan guutuun dhukkaba kana jalaa baraaruuf odeeffannoon murteessaadha jettee gorsitu kanatti, isin garuu interneetii Lixaafi Kibba Oromiyaa morka gowwaatiin qabamtanii akkuma murtanitti jirtu.
Namni dura Vaayirasichaan qabamuun beekame Oromiyaa keessa naannayaa ture.
San booda Adaamaatti babal'ate.
Isin garuu hanga naannoleen dhukkubichi keessatti hin argaminuu waan itti dhimmamtan hin fakkaatu.
Labsiin har'aatuu erga naannoleen biroo sadi labsanii dabarsitan.
Kunis balaa kanaaf hangam takka ilaalcha gadi aanaa akka qabdan agarsiisa.
Akka paartii biyya bulchaa jirutti dhukkuba kana ittisuuf dursa dirqamni keessani.
Garuu ammoo hoggansa olaanaa hanga dabballoota keessanitti ammas duula dhibee kana jalaa ummata baraarsuu osoo hin taane duula warra isiniin faallaa jiruu laaffisuufi dhabamsiisuun qabamtanii jirtu.
Akki kun isniifi biyyaafis hin ta'u.
Balaa kana jalaa ofiifi biyya baasuu yoo barbaaddan wantoota armaan gadii akka sirritti hubattaniin barbaada.
Weerarri koronaa kun akka isin laffiftanii laaltan kanaa miti.
Rakkoo fayyaa, hawaasummaa, diinaggeefi nageenyaa hamaa fidee dhufe.
Gama Fayyaan weerarri ( pandemic) kun weerara kanneen biroo kan akka koleeraa, busaafi gifiraa hin se'inaa.
Saffisaafi baldhina akkaan guuddaatiin deema.
Qaama hawaasa hunda saaxila.
Bakka murtaayatti hin dhaabbatu biyya darbee addunyaa waliin gaheera.
Kanaafi saffisnifi bal'inni weerara kanaa humna dhaabbilee fayyaa guyyoota gabaabaa keessatti laamshessa.
Sadarkaa biyya teenya hiyyeettii tanaa dhiisaatii kanneen hedduu dagaaganii laamshayanii jiran.
Gama Hawaasummaatiin Vaayirasiin kun gaaga'ama hawaasummaa guddaa fida.
Namoonni rifachiisuufi baay'inaan ni dhibamu, ni du'u du'u.
San qofa miti rakkoon.
Akka dhukkuba biraa firri dhukkubsattoota dhibamsiifachuun hin danda'amu.
Kan du'an awwaallachuun hin ta'u.
Kun cinqii hawaasummaa uumuu bira dabree, hojiin dhibamsiisuufi awwaalus qaama mootummaan waan ra'atamuu qabuuf caasaa fayyaafii nageenyaa irratti dhiibbaa cimaa qaba.
Gama Diinaggeen Dhukkubni kun weerara biyya keessaffi addunyaati dha.
Kana jechuun sochii diinaggee keessaafi alaan laamshessa.
Keessaan omisha qonnaa, warshaafi tajaajilaa hir'isa.
Sochii daldala biyya keessaa laaffisa.
Alaan ammoo biyyoonni waliin daldallus omishas ni hirdhisu, alaa bitachuus ni hirdhisu.
Kana jechuun gabaan omisha nuti alatti erginuu gadi bu'a.
Meshaan alaa galfachuu qabnus ni hirdhata ykn qaalaya.
Kun lamaan walitti dabalamee daldala alaa keenya kan duraanuu xiqqaa quucarsee lafaan dhaya.
Sochiin diinaggee biyya keessaa laamshayuufi daldalli alaa laafachuun kufaatii diinaggee fiduu mala; ni fidas.
Biyya hanga ammaa nyaataanuu of hin danda'iniif kun balaa hamaadha.
Akka dur gargaarsa warra alaa akka hin abdanne dhukkubichi diinaggee isaanitis daaraa godhaa jira.
Dura kan ofii baraaran malee harka nutti hiixatan jennee abdachuu of gowwoomsuudha.
Gama Nageenyaa weerara Vaayirasii kanaa irra aanuuf tarkaanfilee jireenya ummataa danqan fudhachuun dirqama ta'a.
Kun ammoo dhiibbaa xiinsammuufi diinaggee waan qabaatuuf laaftutti hojitti hiikanii tursiisuun hin danda'amu.
Fakkeenyaaf tamsa'ina vaayrasichaa hirdhisuuf sochii ummataa dhaabsisuun dirqama.
Kanuma amma eegalme kana.
Tarkaanfiin kun bu'aa barbaadame akka fiduuf ammoo yeroo dheeraaf ( tarii hamma ji'a lamaa fi sanii ol) uggura sochii tursiisuu gaafata.
Kun ammoo ummata irra jireessi harka qalleessa ta'eef baay'ee ulfaataadha.
Dhiibbaa uggurri uumu laaffisuuf mootummaan deeggarsa barbaachisaa godhuu baannaan, lammiileen murtii mootummaa diigutti deemu.
Rakkoon nageenyaa kan akka saamichaa, qaama nageenyaan walitti bu'uu kkf ni babal'ata.
San qofa miti.
Qaamota nageenyaaf meeshaa ittiin vaayrasicha ofirraa itti ittisan gahaa dhiheessuufi baannaan; dhukkubichi qaama nageenyaatti babal'annaan, hamileefi efficiency isaanii hedduu gadi bu'a.
Gara fincilutti deemuu malu.
Waliigala koronaan walqabatee rakkoo nageenyaa hawaasa keessaa qofa osoo hin taane humnuma nageenyaa keessaahuu madduu akka malu tilmaamuun barbaachisaadha.
Hawaasnifi qaamni nageenyaa murtii mootummaa hojitti hiikuu didnaan/ dadhabnaa, dhukkubicha daran babal'ata.
Rakkoon hawaasummaafi diinaggee gubbatti kaasnees waliin hammaata.
Kanin armaan olitti tuqe rakkoolee fayyaa, hawaasummaa, diinaggeefi nageenyaa koronaan fidu keessaa baay'ee gabaabaadha.
Eerudhumaafin kaaye.
Maarree falli maali?
Rakkoo kana seriously haa fudhannu.
Akkanatti laalaa; Rakkoo akkanaa takkaa isin mudattee hin beektu.
Isin dhiisaa Ilmaan namaa har'a lubbuun jiran rakkoo akkana hamaa takkaa arganii hin beekan.
Biyyanatti mitii addunyaatti.
Kanaaf rakkoo ulfaataa kana ulfina isaan malu kennaa yaadaa.
Wanti isin cinqu tokko filannoo as deemu akka taate nan beeka.
Koronaan karoora namoonni, paartileen, biyyoonnifi addunyaan baafatanii lafaa qaban zeeroon baay'iseera.
Kanaaf filannoof hin cinqaminaa.
Dhimma filannoo yeroof kiisha duubaa keessa kaayadhaa.
Filannoon karoora lafa kaayamee jiruun hin godhamu.
Filannoo Itoophiyaa dhiisii olompikiin addunyaa haqameera baraa.
Amma siyaasaa filannoo keessaa bahaa.
Mataa keessan gara balaa yeroo kana jalaa ummata baraarsuutti jijjiiraa.
Balaa kana manage godhuu baannaan isin warra itti gaafatamummaa harkaa qabu dhiisaa nuti warri isin morminuu bakakkaa ummataa jalaa hin baanu.
Sammuu keessan filannoo keessaa baasuun qalbii takkaan hojii emergency management kana akka hojjattan isin garagaara.
Mormitoota keessan morkiin osoo hin taane tumsaan akka hirmaachiftan isin gargaara.
Ummata birattis olola nu filadhaa osoo hin taane dhaamsa lubbuun nuuf jiraadhaa akka geggeessitan godha.
Ummannis haasaa keessan shakkin laaluu dhiisee akka qalbiin dhugeeffatu godha.
Kanaan yoo waliif galle, wanti dafee ta'uu qabu  Caasaan mootummaa gubbaa hamma gaditti saffisaan fuulleffannaa isaa guutuu tamsa'ina dhukkuba kanaa hanqisuu irratti haa ta'u Ogeeyyii fayyaatiif qaamota nageenyaa ( polisootaafi loltoota) saffisaan meeshaan vaayrasich irraa ittiin of eegan haa raabsamu.
Dargaggooni leenjiifi meeshaa eeggumsaa waliin qaamota fayyaafi nageenyaa haa gargaaran Midhaan hangi kuusaa keessa jiru madaalamee qaamota harka qalleeyyii garagaaruuf haa qophaayu.
Warra siyaasaa keessan morman hidhuu, doorsisuu, quuxessuu, itti muufachuu dhiisaa akka ugummaa isaaniitiin jigii yaammadhaa.
Interneetiin dafee haa banamu, saffisni haa dabalamu, gatiin haa hir'atu Dhumarratti ammas irra deebi'ee wannin jedhu rakkoo as deemaa jiru kana laaffistanii laaluun haa gahu.
Adaduma yeroon deemuun hireen balaa Vaayirasiin kun fidu dandamachuuf qabnu xinnaataa deema.
Dammaqinaan, saffisaanifi qindoominaan hojjannaan irra aanama.
Laafisanii laalanii, bifa haraca'een sochoonaan dhibeen kun ummataafi biyya galaafata.
Hojiin biraa waan na eeggatuuf saffisaan waanin barreesseefi keessa deebi'ee waan hin laaliniif dongora qubee keessaa gingilchaa dubbisaa Nagayaan Bulaa!!
Filannoon biyyoolessaa 2012 yeroo qabameefitti gaggeeffamuu hin danda'u jedhe boordichi.
Sababii weerara Vaayirasii koroonaatin filannoon biyyoolessaa bara 2012 gaggeeffamuuf ture yeroo qabameefitti kan hin adeemsifamne ta'uu Boordiin Filannoo Biyyoolessaa Itiyoophiyaa beeksise.
Boordichi dhiibbaa Vaayirasiin koronaa yeroo filannoorratti uumee fi uumuu malu qorachuudhan murteewwan dabarseera.
Boordichi ibsa Faanaa Broodkaastiing Koorporeetif ergeen sababii tamsa'ina Vaayirasii koroonaatin yeroon filannoo qabame haqamee, hojiileen hojjetamaa turan yeroodhaf akka dhaabbatan murtaa'uu beeksiseera.
Galmeen filattootaa, filannoon raawwachiistota filannoo, leenjii fi bobbiin, barnoonni filattootaa, raabsaan meeshaalee filattootaf barbacahisanii Bitootessaa fi Ebila keessa raawwatamuu kan qaban ture.
Yaata'uutii sababii tamsa'ina Vaayirasii koroonaa fi tarkaanfii naannolee fi mootummaan federaalaa weeraricha ittisuuf fudhachaa jiruun sana raawwachuun hin danda'amu.
Dhimmicharrattis qorannaan kan gaggeeffame yammuu ta'u, dhaabbilee siyaasaa waliin mariin gaggeeffameera.
Boordichi ibsa isaatin amma yeroon aangoo Mana Maree Makka Bu'oota Ummataa dhumatutti filannoo gaggeessuu akka hin dandeenye beeksisee, qorannaan gaggeesses mana marichaatif akka dhiyaatu murteessera.
Meeshaalee mankuusaa Daandii Qilleensaa Itiyoophiyaa keessa jiran saamsun torbee lamaan harkifateeras jedheera.
Bittaan maxxansa meeshaalee filannoo sababii vaayrasichaatin gufateera.
Leenjiin raawwachiistota filannoo naannolee 1000 ta'aniif Finfinneetti kennamuun irra ture hin kennamne.
Leenjii raawwachiistota filannoo 150,000 ta'aniif naannoleetti kennamuun irra ture eegaluun hin danda'amne.
Barnoonni boordichi filannoorratti laatu ergaa hubannoo uumuu ittisa Vaayirasii koroonaatin liqimfamuun isaanii bal'aa ta'uu irra ga'eera jedheera.
Imala jijjiirramaa waggaa lammaffaa kan kabajnu gama tokkoon qormaata, gama biraatin ammoo abdii nu fuldura jiru ilaaludhaani jedhan muummee ministiraa Dooktar Abiy Ahimad.
Dooktar Abiy Ahimad jijjiirrama waggaa lammaffaa biyyattii ilaalchisuudhan karaa fuula Feesbuukii isaanitiin ergaa dabarsaniiru.Dooktar Abiy Vaayirasiin koroonaa qormaata addunyaa ta'uudhan biyyoota 200 waliin ga'uu ibsanii, Itiyoophiyaattis namoonni 29 Vaayirasichaan qabamuu yaadachiisaniiru.
Ammeentaan miidhaa inni qaqqabsiisu beekamuu baatus waltumsinee miidhaa xiqqaadhan akka irra dabarru abdii guutuun qaba jedhaniiru.
Jalqabbii jijjiirramichaatti humni hidhate naannoo Somaaletti hidhannoo waraanatiin nageenya ollaa naannolee booressuun fedhii fottoquu kaasera.
Hokkorri kaasee ture gaanfa Afrikaa jeeqan hedduun shakkaa turaniiru.
Yaata'uutii jijjiirramichaan demokraasii, kabajamuu mirga namoomaa, diinagdeen badhaadhuu, nageenya waaraa buusuuf obsaan hojjetameera jedhan.
Bifuma walfakkaatun karaa Lixa Oromiyaatin humnoonni hidhatan baankii saamuu, nama ajjeesuu, manneen gubuu, daandii cufuu, manneen barnootaa cufanii jireenya idilee hawaasa jeequu, caasaa mootummaa gandaa amma magaalaa Naqamtee, Gimbii, Shaambuutti jigsuuf yaalameera jedhan Dooktar Abiy.
Naannoo Amaaraatti hoggansa olaanaa naannichaa, magaalaa Finfinneettis hoggansa raayyaa ittisaa jajjaboo dhabneerra jedhan.
Meeshaa waraanaa hidhatanii sochoo'udhaan nageenyi naannichaa boora'eera.
Lubbuun namaa darbaa tureera, manneen dhuunfaa fi manneen hedduunis gubamaniiru.
Naannoo tokkorra darbee naannolee sadi tuttuquun miidhaan mudateera.
Yaata'uutii sanas irra darbuudhan riifoormii gurguddaa hojiirra oolchuuf sosochii jajjabaan taasifamaa tureera.
Hojimaata baankotaa geeddaruun damee faaynaansii jajjabeessuu, mirga namoomaa, fooyyessa diinagdee, olaantummaa seeraa, damee haqaa, nageenya hawaasummaa, dhaabbilee barnootaa fi fayyaa, Piroojaktoota jajjaboo dhugoomsuuf hojjetameera.
Manneen barnootaa olaanoottis qormaanni mudachaa ture hamaadha; yaata'uutii isas yeroo irra dabarree filannoo biyyoolessaatif qophaa'aa yeroo jirrutti tamsa'inni Vaayirasii koroonaa rakkoo biraa ta'ee dhufeera.
Kanas taanan ummanni keenya jabinaa fi aadaa waldhageettii qabuun waltumsinee irra ni dabarra jedhan.
Waggaa lammaffaa jijjiirramichaa yammuu kabajnuttis Itiyoophiyaa akkamii yaa ijaarru ka'umsa jedhuun, fedhii fi faayidaa ummataa fi biyyaa galmaan ga'uuf tumsaan ni hojjenna jedhaniiru.
Rakkoolee biroo tumsaan ida'amnee akkuma injifachaa as geenye, qormaata amma nu mudatee fi fuldurattis nu mudachuu malu waloon ni injifanna jedhaniiru.
Paartileen siyaasaa addunyaa weerara Vaayirasii koroonaa ittisuuf, sochii qindoominaatif waamicha dhiyeessan.
Vaayirasiin koroonaa diinagdee, fayyaa fi nageenya addunyaarratti qormaata qabatamaa ta'eeras jedhan.
Weeraricha ittisuufis tumsi biyyootaa, aardii fi qaamolee dhimmi isaan ilaallatu qindoomina uumuu kan barbaadu jechuun waamichi dhiyaatera.
Tumsicha cimsuufis ibsi waamichaa abbaa qabxii 10 dhiyaatera.
Paartiin Badhaadhinaatis qindoominicha raggaasiseera.
Qindoominichaan Afrikaatti Vaayirasichaan miidhaan hamaan akka hin qaqqabne ni hojjetama jedhameera.
Weerara vaayrasichaa ittisuun yoo hin danda'amne fayyaa, nageenya, hawaasummaa, hariiroo biyyootaa fi waltumsarratti miidhaa cimaa qaqqabsiisa jedhameera.
Kanaaf biyyoonnii fi lammiilen tarkaanfii fudhachuu akka qaban; tumsis kan barbaachisu ta'uun ibsameera.
Vaayrasichi lammiilee biyyoota muraasaa adda baasee kan hin miine ta'uu fi balaa dhala namaa hundarratti aggaammame ta'uu paartileen addunyaa beeksisaniiru.
Chaayinaan vaayrasicha to'achuuf odeeffannoo fi qajeelfama laatamutti dhimma baatetti.
Biyyoonni Garee 20 hojii qorannaa talaallii fi dawaa argachuuf taasisaa jiran ni dinqisiifanna jedhaniiru.
Biyyoonni guddinarra jiran meeshaalee fi teeknikaan deeggaramuu akka qabanis ibsaniiru.
Weerarichaan booda tumsi namoomaa cimee akka itti fufu abdii qaban ibsaniiru.Manni Maree Bakka Bu'oota Ummataa FDRI walga'ii addaa booru ni gaggeessa jedhame.
Manni marichaa walga'ii addaa booru gaggeessuun, labsii yeroo ariifachiisaa Manni Maree Ministirootaa weerara Vaayirasii koroonaan ittisuuf labsee fi haala raawwii isaa qorachuun murtoo akka itti laatuuf dhiyeesse ni raggaasisa jedhamee eeggame.
Manni Maree Ministirootaa weerara Vaayirasii koroonaa ittisuu fi miidhaa ga'uu danda'u hir'isuuf labsiin yeroo mudamaa akka labsamu murtee dabarsuun isaa kan yaadatamuudha.Labsicha hojirra oolchuf Manni Maree Bakka Bu'oota Ummataa guyyaa booruu walga'ii addaa 2ffaa gaggeessun labsii dhiyaate qorachuun ni raggaasisa jedhamee kan eeggamu ta'uu ragaan Waajjira Mana maricharraa argame ni muul'isa.Dabalataan Manni marichaa waliigaltee Mootummaa Itiyoophiyaa fi Waldaa Misooma Idila Addunyaa gidduutti weerara Vaayirasii koroonaaf deebii yeroo ariifachiisaa laachuuf Piroojaktii liqii dhiyaate qorachuun ni raggaasisa jedhamee eeggama.Pireezedaanti Saahilawarqi dabalatee hoggantoonni biyyoota Afrikaa Dooktar Teediroos cinaa kan dhaabbatan ta'uu ibsan.Weerara Vaayirasii koroonaa ittisuuf Dhaabbanni Fayyaa Addunyaa hojii gaarii hojjetaa hin jiru jechuun mootumaan Ameerikaa fi qaamooleen biroo dhaabbatichaa fi Dooktar Teediroos irratti dhiibbaa geessisuuf yaalaa jiru.Duula gaggeeffamaa jiru kana Gamtaan Afrikaa fi hoggantoonni biyyoota Afrikaa mormaa jiraachuu himeera.Pireezedaantiin FDRI Saahilawarqi Zawdee yeroo ammaa addunyaarratti lubbuu namoota baraaruuf hojiin hojjetamu dursa argachuu qaba jedhan Fuula Twiitarii isaaniin.Dhaabbanni Fayyaa Addunyaa Dooktar Teediroos Adhaanoomin durfamu yeroo rakkisaa kanaatti itti gaafatamummaa irraa eeggamu ga'umsaan ba'aa jiraachuu ibsaniiru.Yeroon kun yeroo itti walqeeqan osoo hin taane yeroo tokkummaan waliin hojjechuun barbaachisuudha jedhan Pireezedaanti Saahilawarqi.Dura taa'aan gamtaa Afrikaa fi Pireezedaantiin Afrikaa Kibbaa Siriil Raamaafoosaamis Dhaabbata Fayyaa Addunyaa fi Dooktar Teediroos cinaa kan dhaabbatan ta'uu ibsaniiru.Dhaabbatichi hoggansa Dooktar Teediroosin weerara Vaayirasii koroonaa ittisuuf hojii ajaa'ibsiisaa hojjechaa jira jedhan.Hojiin Dooktar Teediroos Adhaanoom hojjechaa jiran haala kamiinuu kan qeeqqamuu miti jedhan Pireezedaanti Siriil Raamaafoosaam Fuula Twiitarii isaaniin.Gamtaan Afrikaa Dhaabbata Fayyaa Addunyaa fi Dooktar Teediroos Adhaanoom waan danda'u hundaan cinaa kan dhaabbatu ta'uu ibsaniiru.Koomishinarri Koomishinii gamtaa Afrikaa Muusaa Faakiinis duulli Dhaabbata Fayyaa Addunyaa fi daayreektara olaanaarratti baname waan nama ajaa'ibsiisuudha jedhan Fuula Twiitarii isaaniin.Gamtaan Afrikaa dhaabbatichaa fi Dooktar Teediroos Adhaanoom kan deeggaru ta'uu ibsaniiru.Preezdaatiin Ruwaandaa Pool Kaagaameenis yaada dura taa'aa gamtaa Afrikaa kan deeggaran ta'uu ibsaniiru.Mootummaan Naajeeriyaas deeggarsa isaa ibsuun, Dhaabbanni Fayyaa Addunyaa weerara Vaayirasii koroonaa ittisuuf hojii hojjetaa jiru galateeffateera.weerarri Vaayirasii koroonaa dhimma siyyaasaa ta'uu akka hin qabne Dhaabbanni Fayyaa Addunyaa beeksisse.Daayreektarri olaanaan Dhaabbata Fayyaa Addunyaa Dooktar Teediroos Adhaanoom qeeqni Pireezedaantiin Ameerikaa Doonaald Tiraamp Dhaabbanni Fayyaa Addunyaa Chaayinaaf looguun hojjechaa jira jedhu sirrii akka hin taane dubbataniiru.Dooktar Teediroos weerara Vaayirasii koroonaa dhimma siyyaasaa taasisuun hin fayyadu jedhan.Duulli Tiraampis fudhatama kan hin qabne ta'uu eeraniiru.Dhaabbanni Fayyaa Addunyaa gosaa fi bifaan osoo hin qoodiin ummata addunyaa hundi qixa tajaajilaa jira jedhan.Yeroo ammaatti qaamni hundi tokko ta'uun weerara kana qolachuuf hojjechuun murteessaa ta'uu Dooktar Teediroos ibsaniiru.Duula mootummaan Ameerikaa dhaabbaticharratti bane Itiyoophiyaa dabalatee biyyoonni hedduun mormaa kan jiran yoo ta'uu, dhaabbaticha cinaa kan dhaabbatan ta'uus ibsaa jiru.Koreen hoji raawwachiistuu Paartii Badhaadhinaa Bitooteessa 30 hanga Ebla 2, 2012tti waltajjii ariifachiisaa taa'een weerarri vaayirasii koroonaa idil addunyaa, ummata biyya keenyaa irratti dhiibbaa diinagdee fi nageenya hawaasummaa irratti geesisuu danda'u qolachuuf irratti mari'achuun murteewwan garaa garaa dabarseera.Kabajamtoota lammilee Itiyoophiyaa Jaalatamtoota ummattoota biyya keenyaaPaartiin keenya imala jijjiirama biyyaa hogganuu keessatti rakkoolee diinagdee, siyaasaa fi nageenyaa muudatan furuuf sochii qindaa'aa taasisuun bu'aa qabatamaa fideera.
Jijjiiramchaan Itiyoophiyaan biyya haqni itti mirkanaa'e, dimokiraasin itti dagaage, qabiinsa mirga namaan kan galateeffamtu, diinagdeen kan badhaate, gama nageenyaan kan tasgabboofte taasisuuf itti amanamee riifoormii dimookiraasii cinaatti olaantummaa seeraa mirkaneessuuf hojiin seera kabachiisuu bu'a qabeessa ta'uun hamma tokko gara nageenyatti deebi'uun danda'ameera.Lammiileen naannoo garaa garaattii qe'ee isaanirraa buqqa'an miiliyoonatti lakka'aman gara qe'ee isaanitti deebi'uun jireenya idilee eegalaniiru.Iddoolee garaa garaatti hidhattootni ummata hiriirsaa turan tarkaanfii fudhatameen seermaleessummaan karaa hiikoo qabuun hir'ateera.Diingadeen keenya mataa ol qabachuu eegaleera.Biyyi keenya yeroo garaa garaatti hariiroo diippilomaasii horatteen biyyoota olla fi biyyoota addunyaa biroo waliin hariiroo diinagdee, hawaasummaa fi siyaasaa cimeera.Wal dhabdee Suudaan Kibbaa, imala cee'umsa Suudaan fi waldhabdee Keeniyaa fi Somaaliyaa gidduu jiru furuun dhageettii dippilomaasii keenya guddiseera.Deemsa of eeggannoo qabu hordofuun Hidha Haaromsaarratti fayyadamummaa biyyaalessaa keenya dhiibuuf tattaffii taasifamaa ture irratti qabsoofnee jirra.Lammiilee keenya ala jiraatan mirgi fi fayyadamummaa mirkaneessuun danda'ameera.Walumaa gala haala biyyi keenya gara hin taanetti imalaa turte sirreessinee ,waa'ee filannoo ,badhaadhinaa fi waa'ee egeree Itiyoophiyaa cimtuu ijaaruu wayita yaaduu fi hojjechuu jalqabnetti dhibeen vaayiresii koroonaa biyya keenyatti mul'atee jira.Dhibeen kun biyyoota addunyaa 200 ol taa'an keessatti rakkoo cimaa geessisaa jira.Namoonni miiliyoona tokko dhibee Kanaan qabamanii kumni 100 ammoo ajjeeseera.Biyya keenya keessas seenuun namoonni 65 dhibee Kanaan kan qabaman yoo ta'u sadi du'aniiru.Miidhaa dhibeen kun bor geessisu beekuu dhabaannus miidhaa cimaa akka nurraan hin geenye qindoominaan itti qophoofnee rakkinicha maqsuun abdii keenya itti fufsiisuu qabna.Qormaata fuuldura keenya jiru darbuuf akka paartiittis ta'e mootummaatti xiyyeeffannoon hojjechuu qabna.Dhibee balaafamaa kanarraa uummata keenya baraaruu caalaa Paartii badhaadhinaatiif ergamni hin jiru.Paartiin keenya birrii miiliyoona 100 dursee dhimmi kanaaf gumaachee jira.Korees sadarkaan hundeessuun hojjechaa jira.Hoggantoota Federaalaa hanga gandaa jiran kuma 300 ol taa'an ergamni dursaa dhibee kana to'achuu akka ta'e bobbaaseera.Erga dhibeen kun mul'atee kaasees hojiin hojjetame jajjabeessa ture.Ammas hojiin ijoon dhimma kana akka ta'e paartiin badhaadhinaa sadarkaa koree hojii raawwachiiftuu isaatti irratti mari'achuun murtee dabarsee jira.1ffaa Qormaata nu dura jiru injifannoon keessa bahuu fi dhibee kana ummata keenyarraa ittisuuf yaaluu fi balaa hammaataa osoo hin fidin to'achuuf kana faana rakkoo dhufanis hir'isuuf akka Paartiittis ta'e mootummaatti xiyyeeffannoo cimaa itti kennuun hojjechuu akka qabnu waliigalteerra geenyerra.2fffaa Adeemsa ijaarsa sirna dimookiraasii haala mijataa fi bilisa ta'e barbaada, waan ta'eefis vaayiresii kana to'achuuf hojiin hojjennu galma gahiinsa adeemsa sirna dimookiraasii keenya karaa hin faallessineen of eeggannoo gochuutu barbaachisa.Vaayiresii kana ittisuuf tarkaanfiiwwan sadarkaan fudhataman heeraa fi seera kan hordofan, adeemsa ijaarsa sirna dimookiraasii kan hin guafachiifne, garuu akkaataa vaayiresichaa hubachuun weerarasaan salphisuun danda'amuun hojjetamuu qabaarratti walii galameera.3ffaa Weerarri vaayiresii kana akka waraana tasaa nutti baname waan ta'eef, saffisaan miidhaa geessisaa kan jiruu fi diinagdee keenyarrattis miidhaa hamaa geessisuu danda'a.Weerara kana to'achuufis humna namaas ta'e qabeenya keenya waan hiratuuf, diinagdee keenyarra dhiibbaa cimaan akka gahu ni hubanna.Waan ta'eefis akkaataa diinagdeen keenya hin laafneen irratti hojjechaa deemuun akka barbaachisu irratti walii galameera.4ffaa Weerara vaayiresii kanaa to'achuuf tumsa godhamu keessaatti sochiin guyyaa guyyaa uummataa akka hin gufanneef, jireenyi hawaasatti akka hin qqalofneef qophaa'ummaa olaanaa barbaada.Miidhaa vaayiresiin kun lammileerraan gahu qolachuuf hojii mootummaan hojjetu qofaan hiikuun hin danda'amu.Kanaaf aadaa inni waa of harkaa qabu kan hin qabne deeggaruu cimsuun barbaachisaa akkuma ta'e kanneen yeroo rakkoo kanatti karaa qaxxaamuraan jireenya qaalessuun ofittoo ta'an irratti tarkaanfiin akka fudhatamu irratti walii galameera.5ffaa Yeroo rakkoo kanatti birmadummaa fi nageenyi biyya keenyaa balaa irra akka hin buuneef qophii barbaachisu hunda gochuun, faayidaa biyyalessummaa keenyatti gama kamiinuu dhiibuuf kan dhufu Toofta ittisas barbaachisaan hundumaa hojiirra oolchuuf qophii xumuramee hundaarratti waliigalameera.Kabajamtoota hoggantoota, Miseensoota fi deeggartoota Paartii keenyaaf; Paartiin keenya qormataa kamifiyyuu kan hin jilbifannee, haala rakkisaa kami keessattu kutannoon hojjete ce'uu akka danda'uu isin raga guddaadha.
Har'as ummattoota biyya keenyatti qormaata guddaa kan ta'e weerara vaayiresii koroonaa, ummata keenya qindeessuun hojjennee injifachuuf shakkii hin qabnu.
Kana waan ta'eef haala rakkisaa amma keessa jiru kana dina keenya kan ta'e vaayiresii koroonaa irratti tumsan arsaa barbaachisuu kamiyyuu kaffaluun, dina keenya kan ta'e ummata biyya keenya baraaruuf qindoomne akka hojjennuuf waamichaa dhiyeessina.
Kabajamtoota Ogeeyyii Fayyaa; Ogummaa isin irratti bobbatan yeroo hunda fayyummaa ummata keessaniif wanta ta'eef kabajaa fi galata qabdu.
Dadhabne, nuffinee osoo hin jedhiin fayyummaa ummata biyya keessaniif deeggarsa gochaa jirtaniif Paartiin keenya galata guddaa siniif qaba.
Weerara vaayiresii koroonaarratti duulli gonuu hundaa ol tumsa keessaa adda durummaan kan barbaadudha.
Akkuma kanaan dura haala rakkisaa kami keessattuu fayyummaa hawaasa keessaniif wardiyaa ta'un hojjetaa turtan, ammas kan yeroo kamiyyuu caalaa kutannoon akka hojjetan amantaa guutuu kan qabnu wanta ta'eef, tumsan akka irratti duultan waamicha dhiyeessuun Paartiin keenya deeggarsa kamiyyuu kan isiniif taasisuu ta'u mirkaneessuu barbaadna.
Kabajamtoota humnoota nageenya eegsisaniif; Barootaf barmaaddummaa biyya eeguuf arsaa kaffalaa akka turtan seenaan ni yaadata.
Weerarri yeroo amma kunis kutannoo fi gootummaa keessan gaafata.
Kanaafu kutaannoon ummata keessan weerara haala yeroo kanarraa akka eegdaan Paartiin keenya waamichaa isiniif dhiyeessa.
Kabajamtoota Paartilee Morkattootaa; Biyyi keenya kan yoomiyyuu caalaa tumsa qinda`aa hunda keenyaa barbaaddi.
Kanaafuu garagarummaan siyaasa keenyaa akkuma eeggameetti ta`ee weerara kana ittisuuf waliin taanee akka tumsinu Paartiin keenya waamicha dhiyyeessa.
Kabajamtoota ogeessoota Miidiyaa fi Aartii; Weerara kana ittisuuf adda durummaan hirmaatanii ogummaa keessaniin hawaasa barsiisuu, beeksisuu fi qindeessuuf hojiilee hojjataa jiratan Paartiin keenya dinqisifannaa qabu ni ibsa.
Gara fuula durattiis ogummaa keessan murteessaa ta`e kanaan amantummaa fi madda oddeeffannoo amanamoo ta`uun ummata keenya hubbannoo cimsuu, barsiiisuu fi waltajjii wal deeggarsaa ta`uun akka tajaajiltaan waamicha dhiyeessina.
Kabajamtoota ummata biyya keenyaa; Vaayiresiin koroonaa guddina galma akka biyyaatti qabannee nu jalaa baasuuf dhufe.
Lolli cimaan vaayiresii kana irraatti geggeesiinu biyyaa sabdanessuumman ishee cime, badhadhina gama hundaa itti mirkanna'e , lammilee isheef mijooftuu taate,Investimeentiif filatamituu taate, giddu gala diinagdee fi bizinasii ganfaa Afrikaa taate ijaaruuf goonnu dhimma jiraachuu fi jiraachuu dhabuuti.
Qabsoo kana moo`annee badhadhina Itiyoophiyaa mirkanneessuun itti gafatamummaa seenaa dhaloota ammatti.
Nuti Itiyoophiyanoon Weeraras ta`es kolonefattoonni , nuun lola malee nu moo'ate hin beeku waan ta'eef har'a qormaata kana darbuun imala badhadhiina hunda galeessa biyya keenyaa akka itti fufnu paartiin keenya amantaa olaanaa qaba.
Tokko taanee walgargareefi tumsinee imala rakkisaa ni dabarraa, gara badhadhinaatti ni ceena.
Kanaafuu ummanni biyya keenyaa hundi humna keenya qindeesinee,weerara kana tokkummaan akka ittifnu paartiin keenya waamicha kabajaa isniif dabarsa.
Hundi keenyaa miseensa Raayyaa Vaayiresii Koroonaa ittisuudha.
Koree Hojii raawwachiiftuu Paartii Badhadhiinaa Ebla 2 bara 2012 Finfinnee Ministirri Dhimma Alaa Itiyoophiyaa, Obbo Gadduu Andargaachoo  Itiyoophiyaatti Ambaasaddara Afriikaa Kibbaa  Eedwaard Zoolasaa Maakaayaa waliin wajjirasaaniitti mari'atan.
Itiyoophiyaa fi Afriikaan Kibbaa Sirna Appaartaayidii dhabamsiisuuf  waliin qabsaa'aa turanii fi biyyoota michuu bara dheeraa ta'u, Obbo Gadduun himaniiru.
Biyyoonni lameen Sirna Appartaayidii dhabamsiisuuf akkuma waliin qabsaa'nii injifannoo galmeessan  ammas gama diinagdeen wal deegarsaan hojjechuun   gama  diinagdeerratti waliin hojjechuuf bu'aa fiduu qabu jedhaniiru.
Biyyoonni lachuu dhimmota  gurguddoo biyyoota lamaanii, Naannoo fi Idil Addunyaa irrattis wal tumsa isaanii cimsanii hojjechuu qabuu jedhan, Obbo Gadduun.
Itiyoophiyaatti Amaabsaaddarri Afriikaa Kibbaa Eedwaard Zoolasaa Maakaayaa gama isaaniin Pirezidaantiin Afriikaa Kibbaa Neelsan Maadeellaan Biyyi isaanii keessaa Sirna Appaartaayidii dhamasiisuuf Itiyoophiyaa keessatti Leenjii loltummaa akka fudhatan eeraniiru.
Itiyoophiyaan yoomiyyu Michuu Afriikaa Kibbaatis jedhan.
Turtii Amaasaaddarummaa isaanii kana keessatti Biyyoonni lachuu waliin siyaasaan bu'aa akkuma galmeessan gama diinagdeenis waliin qinda'uun hojjechuun bu'aa waliinii ni mirkaneessina jedhan qondaaltoonni kunniin.
Dooktar Mulaatuu Tashoomaa Mootii Saawdi Arabiyaa Saalmaan Biin Abdulaaziiz Al Saawudii waliin mari'atan.
Pireezidaantiin FDRI duraanii Dooktar Mulaatuu Tashoomaa Mootii Saawdi Arabiyaa Saalmaan Biin Abdulaaziiz Al Saawudii waliin dhimmoota waloo irratti mari'atan.
Dooktar Mulaatuu Tashoomaan Mootii Saawdi Arabiyaafi Itti gaafatamaa ol aanaa Qulqulloota Maskiidoota lamaanii Mootii Saalmaan Biin Abdulaaziiz Al Saawudii waliin Magaalaa Riyaad masara Mootii AL-Yamaamaatti turmaata godhaniin, akkaataa hariiroon waloo Itiyoophiyaa fi Saawdi Arabiyaa duraan jiru itti cimuu danda'uu fi dhimmoota adda addaa biyyoota lamaanii irratti mari'ataniiru.
Guyyaan farra malaamaltummaa biyyaalessaa 15ffaan Yunivarsiitii Ambootti kabajamaa jira.
Naamusa gaarii ijaaruun malaamaltummaa irratti qabsaa'uun nageenya itti fufiinsa qabuu fi misooma amansiisaa yaa mirkaneessinu mata duree jedhuun guyyaan kun kabajamaa jira.
Badii malaamaltummaan guddina hawaas dinaagdee irratti qaqqabsiisu irratti hubbannoo uumuuf ayyaana kana kabajaa jirra jedhan Pireezidantiin Yunivarsiitii Amboo Dr Taddasaa Qana'aa.
Ayyaana kana irratti hoggantootnin olaanoo farra malaamaltummaa federalaa fi seektaroota mootummaa garagaraa irraa hirmaataa jiru.
Xiinxalaan Siyaasaa fi Daayirektarri OMN, Obbo Jawaar Mohaammad kaleessa Paartii Kongiransii Federaalistii Oromoo (KFO) tti makame.
Dura Ta'aan KFO Pirofeesar Mararaa Guddinaa OBN tti akka himanitti Obbo Jawaar kaleessa miseensa Paartii KFO ta'uun galmaa'aniiru.
Paartiileen Oromoo Gaaddisa Hoggansa Oromoo jalatti gurma'anii mirgaa fi faayidaa ummatichaa karaa mirkaneessuu danda'aniin hojjetamaa jira jedhan pirofeesar Mararaa Guddinaa.
Obbo Jawaar Paartilee Oromoo jiran keessaa KFO waan filateef ibsuu ni danda'a jedhameeti eeggama.
Kolleejjiin poolisii Oromiyaa humna addaa saayinsii loltummaatiin leenjisaa ture bakka qondaaltoonni olaanoon argamanitti har'a giddu gala leenjii Awaash Bishoolleetti eebbise.
Humni addaa Oromiyaa eebbifame, gootummaa isaa agarsisuu kan qabu badhaadhinaa fi nagaa naannichaa fi biyyattii mirkaneessuni jedhan pirezidaantii itti aanaan mootummaa naannoo Oromiyaa obbo Shimallis Abdisaa.
Humni addaa kun mirgaa fi faayidaa Oromoo akkasumas nageenya naannoo Oromiyaa kan yeroo kamiyyuu caala mirkaneessuuf gahee olaanaa akka qabu pirezidaant Shimallis kan dubbatan.
Yeroon amma keessa jirru, yeroo murteessaa waan ta'eefi kan lammiileen hedduun itti wareegamanii argamedha.
kanaaf ergamni humna addaas injifannoo argame kabachiisee itti fufsisuu qaba jedhan pirezidaant Shimallis.
Seera alummaa uumamaa jiru kanaaf dawaan, humni nageenyaa Oromiyaa olaantummaa seeraa kabachiisuun wabii ummatasaa ta'uu mirkaneessuuni jedhan.
Humni addaa leenji'e kun aggaammii diinaa kamiyyuu qolachuun,hawaasni naannichaa nagaan bahee akka galuuf gaachana jedhan.
Gaachana ummata Oromoo kan ta'e poolisiin Oromiyaa, ummata mul'ata fagoo qabatee deema jiru milkiin gahuuf, humni nageenyaa kun roga hundaa of-fooyyessaa deemuu akka qabu pirezidaant Shimallis kan dhaaman.
Baqqalaa Irreetu gabaase.
Aggaammiin Manneen Amantaa irratti raawwatamu caalaatti Tokkummaa amantaa Itiyoophiyaa Cimsa jedhan Gumiin Dhaabbilee amantaa godina Gujii Lixaa.
Hawaasni amantaalee Islaamaa fi Kiristaanaa Aadaa waliin jireenya fi wal kabajuu waggotan dheeraa waliin dabarsan qabu.
Gochi kun amantaa fi amantaa,sabaa fi saba walitti buusun ummaticha gidduutti wal shakkiin akka jiraatuf kan kaayyeffate ta'uu hubannee gurra isaanif osoo hin laatin bakka jirutti dhaabuu qabna jedhan.
Mootummaanis gama isaatin namoota gocha akkanaa kana raawwatan irratti tarkaanfii barsiisuu fudhachuu qaba jedhan.
Hordoftoonni dhaabbilee amantaa hunduu aadaa jaalala,wal kabajuu fi tokkummaa irratti lallaabuu fi barsiisuu akka qaban dubataan.
Aggaammiin manneen amantaa irratti raawwatamu kamiiyyuu tokkummaa keenya hin laaffisu kan jedhan abbootiin amantaa kun, namooti tapha siyaasaa isaanii mana amantaa keessa galchan gocha kanarraa akka of qusatan gaafatan.
Aariif Ahimadittu Gabaase.
Ministirri Muummee gaaffii Yeroo dheeraa uummata Jimmaa kan ta'e daandii guddaa Jimmaa jireen maasaraa Abbaa jifaar irraa darbuun Liimmuu kossaarran hanga Shawaa lixaatti fulla'u km 94 Jimmaa Saqqaa Atinaangoo Gudar Ijaarsa Isaa eegalchiisan.
Daandiin kun hanga gudaritti km 183 kan dheeratu yoo ta'u, Buna Jimmaa fi naannoo ishee karaa gabaaban yeroo muraasa keessatti dhiyeessuf kan kan hojjetamu waan ta'eef, waggaa 4 keessatti xumurama.
Daandii kana Kaampanii biyyaa Chaayinaa TCJ jedhamutu birrii Biil 2.26 hojjeta jedhame.
Waan kanaan dura waggoottan kurnaan darban hin arganne, Muummichi ministeeraa Aantuummaa Uummataaf qaban hojiin agarsiisaa jiru.
Lixni Oromiyaa diinagdee guddaa qabeenyaa Uumamaa kan akka Bunaa, dammaa, beelladaa, saliixa, midhaan hedduu osoo qabduu waaggoottan darbaan hanqina bu'uuralee misoomaatin gabaa giddu-galeessaa irraa qoqqobamaa turte.
Mootummaan Federaalaa fi Naannoo Oromiyaa kana hubachuun bara kana Pirojeektii daandii 18 carraa kennuun hojiitti galee jira.
Kootii Tarrafaatu gabaase.
Waltajjiin ga'een dhaabbileen nageenyaa ce'umsa biyyattii keessatti qaban ilaalchisuun Finfinneetti qophaa'e jira.
Qopheessummaa Inistitiyuutii Dhimmoota Tarsiimoon yoo ta'u, kan jiru marii kanarratti ogeessoonni damichaa fi dhaabbileen nageenyaa hirmaachaa jiru.
Akka gabaasa FBCtti hanqinni ogeessotaa fi qorannoo, jijjiiramicha fudhachuu dhabuu fi malaamaltummaan dhaabbilee nageenyaarratti rakkinoota kan uuman ta'uu eerameera.
Koonfiraansiin Nageenyaa Magaalaa Asoosaatti taa'amaa jira.
Koonfiraansii kanas kan qopheesse Waajjira Qindeessaa Sagantaa Nageenyaa fi Misooma Waliinii Mootummoota Naannolee Oromiyaa fi Beenishangul Gumuz dha.
Kantiibaan Magaalaa Asoosaa Obbo Umar Ahimad keessummootaan baga nagaan dhuftan jedhanii, waggoota lamaan dura jijjjiiramni akka biyyaatti dhufe akka lafa hin qabaneef ummata barootaaf duudhaa waliin jireenyaa qabu walitti buusuun rakkoon akka uumamu godhamus, kutannoo hoggansaa fi Ummataan fashalaa'ee rakkoon ture furamee nageenyi iddootti deebi'eera jedhan, Obbo Umar.
Imala badhaadhinaa Jijjiiramni fide milkeessuun fayyadamaa ta'uuf hunduu harka walqabatee hojjechuu akka qabus dhaaman.
Waldhabdee uumameen nageenyi duraan boora'ee ture iddootti akka deebi'ee fi namoonni rakkoo nageenyaan qe'ee isaaniirraa buqqaa'anii turanis gama lachuunuu akka deebi'anidha ragaan Waajjira Qindeessaa Sagantaa Nageenyaa fi Misooma Waliinii Mootummoota Naannolee Oromiyaa fi Beenishangul Gumuz irraa arganne kan mul'isu.
Koonfiraansiin araaraa sadarkaa sadarkaan gaggeeffame milkaa'ina akka argamsiisedha kan ibsame.
Mana buqqaatotaa naannolee lachuu irraa buqqaa'anii manni isaanii gubate kuma shan Waldaa kaatolikii Itiyoophiyaa Damee Naqamteen ijaarsi isaa jalqabameera.
Hojiin ijaarsa dandeettiis hoggantoota Godinaalee fi Aanaalee ollaa daangaarra jiraniif akka kennamee fi bu'aa akka buusees ibsameera.
Ummanni naannoo lamaanii Afaanii fi Aadaa walii beekanii miira obbolummaan akka jiraatanis hojjetamaa akka jiru himameera.
Haaluma kanaan Godinaalee Naannoo Beenishaangul Gumuz Asoosaa fi Matakkal , Aanaa addaa Mahoo Koomoo keessatti manni barumsaa Afaan Oromoo 41 banamuun barsiisaa akka jiranis ibsamee jira.
Ummanni Oromoo Naannicha keessa jiran dhorkii tokko malee uffannaa aadaa isaaniin faayomanii ayyaana Irreechaa kabajachuu akka jalqabanii fi walitti dhufeenyi obbolummaa ummataa kan yeroo kamiiyyuu caalaa akka cime dha kan ibsame.
Ummata daangaarra jiru misoomawwan bu'uuraan walitti hidhuufis hojjetamaa akka jiru himameera.
Daandiin Arjoo-Jimmaa -Sogee KM 47 birrii miiliyoona 47 fi Haroo Limmuu -Sugee-Yaasoon KM 20 birrii miiliyoona 200 oliin hojjetamaa jiru.
Bishaanis hojjetamuf ogeeyyii Yuunivarsiitii Wallaggaan qoratameera.
Dhaabbanni â€˜CRS'Itiyoophiyaas bishaan Aanaalee Daangaa Baloo Jagaan Fooyii fi Saasiggaatti,Haroo Limmuu fi Yaasoo,Mana Sibuu fi Odaa Bildiigiluutti hojjechuuf fandii barbaadaa jira.
Akaaluu Baqqalaatu gabaase.
Zaambiyaatti Ambaasaaddarri Ameerikaa dhimma saalqunnamtii saala walfakkaataarratti ejjennoo biyyatttiin fudhette qeequun walqabatee hariiroon biyyoota lameenii qormaata keessa galeera.
Ji'a darbe Ambaasaaddar Daani'eel Footee Zaambiyaan dhiirota lama saalqunnamtii saala walfakkaataan himatettii hidhaa waggaa 15 adabuu balaaleffatan.
Murtee kanaan Footeen rifaasisaadha jedhan.
Bu'uuruma kanaan ministeerri haajaa alaa Zaambiyaa Ambaasaaddarichi biyyaa gadhiisanii akka bahan Waashingataniif gaaffii dhiyeessanii turan.
Ambaasaddarichaaniis heera biyyatti waan bu'aniif biyyattii keessatti fudhatama hin qaban jedheera.
Pireezidantiin Zaambiyaa Edhaar Luunguus bakka bu'aan mootummaa Amaarikaa kun biyyaa haa bahuu qabu jedhaniiru.
Ji'a darbe dhaddacha magaalaa guddittii Zaambiyaa, Lusaakaatti gaggeefameen dhiironni lameen Loojii keessatti kutaa kireefatanii jiran keessatti saalqunnamtii yoo raawwatan keessummeessaan ijaan arguu ragaa baheera.
Ragaa dhiyaateefi seera yakkaa biyyattiirratti hundaa'uun namootni lameen hidha waggaa 15 akka adabaman irratti murtaa'eera.
Ambaasaaddarichi Footeen murtee rifaasisaa itti walii hin galleedha jedhanii ture.
Ministeerrii haajaa alaa Zaambiyaa biyyootni deeggarsa waan kennaniif duudhaafi heera biyyaa akka sarban hayyamuun sirrii miti kan jedhe yoo ta'u, Amaabsaaaddarichi ammoo Zaambiyaan dippiloomaatota kiisiin isaanii banaa Afaan isaanii cufame barbaaduu jedhan.
Zaambiyaan biyyoota Afrikaa maallaqa hedduu gargaarsaan Ameerikaarraa argatan keessaa adda duree yoo taatu, waggaatti doolaara miiliyoona 500 argatti.
Footeen Ameerikaatti akka deebi'an ta'uus bakka bu'aan haaran dhiyeenyatti ni ramadama jedhamee hin eegamu.
Arjentinaatti Ambaasaaddarri Meeksikoo vidiyoon osoo hatanii agarsiisu gadhiifamnaan aangoo gadhisuuf xalayaa galfatan.
Ambaasaddarichi kana dura mana kuusaa tokko seenanii kitaaba buufatanii osoo hinkaffaliin bahan viidiyoo agarsiisu namoonni hedduun waliif qoodaa turan.
Maanguddoon ganna 77 Rikaardoo Vaaleroo jedhaman xalayaa aangoo gadhiisuuf galfatan irratti sababii fayyaan mudachu caqasan.
Ji'a darbe keessaa Arjentinaa mana kuusaa Boonas Ayiraas keessatti argamu tokkotti goranii kitaaba hatuuf osoo yaalanii suuraan mul'isuu ifa taanaan mootummaan Meeksikoo gara biyyaatti waame.
Vidiyoo kanarratti kitaaba fudhatan gaazixaadhaan maranii mana kuusaa kitaaba kana keessaa bahuuf yaalaa turan.
Ambaasaddarichi kitaabni osoo hatanii argaman kun gatiin isaa doolara 10 yoo ta'u, seenaa barreessaa Xaaliyaanii jaarraa 18ffaa keessa jiraate tokko kan himu ture.
Sana boodas, akka tasaa Rikaardoo Vaaleroo suuqii buufata xiyyaaraa keessa jiru tokko keessaa seenuudhaan t-shartii hatuuf yaalaa akka turan himannaan irratti dhiyaateera.
Vaaleroon mana kuusaa meeshaleen gurguraman qaraxarraa bilisaan galfamanitti goranii hatuuf kan yaalan, mootummaan Meeksikoo biyyatti akka deebi'an waame, buufata xiyyaaraa Boonas Ayiraas keessa otoo jirani ture.
Ministeerri Haajaa Alaa Meksikoos xalayaa hojii gadhiisuuf galfataniis fudhataniiru.â€˜Rikaardoon nama gaariidha, Wal'aansa dhibee sammuu fudhata jira.
Dafee akka bayyanatun hawwaaf â€˜jechuudhaan Ministirri Haajaa Alaa Meksikoo Maarseelloo Abiraardii toora tiwitarasaanirratti barreessaniiru.
Haleellaa Jihaadistoota Maalii ta'uu hin ooluu jedhame shakkamuun lubbuu namoota 35 darbe.
Irraa caalaan namoota haleellaa kanaan du'anii dubartoota.
Hidhattoonni kun buufata humna waraanaa biyyatti wayita haleellanitti lubbuu namoota kanaa dabarsan.
Akka qondaalli biyyatti jedhanitti loltoota torbaaf hidhattootni 80'n Kaaba Sohuum, Arbindaa iddoo jedhamutti Kibxata haleellaa qaqqabe qolachuurratti ajjeefaman.
Pirezedantiin biyyatti Rooch Maark Kiristiyaan Kaaboree guyyoota gaddaa lama biyya dhiya Afrikaa Burkinaafaasootti labsan jedha gabaasni BBC.
Gareen amma yoonatti haleellaa qaqqabeef ittigaafatamummaa fudhate hin jiru.
Jalqaba ji'a kanas Baha Burkinaafaasoo keessatti hidhattoonni qawwee qaban haleellaa waldaa kiristaanaarratti baniin lubbuu namoota 14 tu darbe.
Erga bara 2015 haleellaan Jihaadistootaa biyyatti keessatti dabalaa adeemera.
Biyya tasgabbii wayyaa ta'e qabaachaa turte kanatti, loote seentummaan jabaata jiruuf hidhattoonni jihaadistoota Maalii tasgabbii dhabsiisu keessatti qooda qabaacha jiru.
Bara kana keessatti qofa, namoonni dhibbaan ajjeefamuun, miliyoonatti kanneen lakka'aaman qe'eesaaniirra buqqa'uuniiru.
Walitti bu'iinsi karaa daangaa Maalii iddoo hidhattoonni kun qabataniirraan gara Burkinaafaasootti tamsa'aa adeeme.
Bara 2012 jalqabee garuu loltoonni Faraansaay naannicharra ariyataniiru.
Manni murtii Saawudii Arabiyaatti argamu tokko ajjeechaa gaazexessaa Jaamaal Kaashogjii bara darbee raawwatameen walqabatee namoota shan irratti du'a murteessuu isaa, abbaan alangaa biyyattii beeksise.
Kaashogjii gaazexessaa motummaa Saawudii qeequun beekamu, gareewwan ergamtoota Saawuditiin mooraa Imbaasii biyyatti kan biyya Tarkii Magaalaa Istaanbul keessaatti ajjeefame.
Abbaan alangaa Saawudii akka jedheetti, kunis bu'aa gocha gara jabiinaan guutame jechuun namoota kan biraa maqaan hineeramiin 11 himannaa irratti baneera.
Eksipartiin Dhaabbata Biyyoota Gamtomanii tokko ammoo ajjeechaa osoo seeraan itti hinmurtaa'iin raawwatameedha jedheeniira jedha gabaasni BBC.
Barreessaan addaa Angas Kaallaarm ajjeechaa kanaan walqabatee Ilmi Mootiin Saawudii bin Saalmaan akka qoratamuuf gaafatee ture.
Ilmi motichaa garuu gochicha keessaa harka qabaachuu kan haale yoo ta'u, garuu ammoo Onkololeessa keessa akka hogganaa Saawudii itti gaafatamummaa guutuu akka fudhatu himee ture.
Walumaa galattis, ajjeechaan gaazexessaa kunis addunyaa guutuutti mata duree dubbii ta'ee kan ture yoo ta'u, motummaa Saawudii irrattis qeequumsa olaanaa qaqabsiiseera.
Naannoo Amaaraatti qaamoolee fedhii siyaasaa ofii galmaan gahuuf masjiidaa fi kitaabota amantaa gubuun badii raawwatan seeratti dhihaachuu akka qaban Abbootin amantaa Godina Baalee Magaalaa Roobee gaafatan.
Abbootin amantii kunneen haala yeroorratti mari'ataniin  gochichas balaaleffataniiru.
Abbootin Amantii kanneenitti, barsiifanni amantaa kamuu nagaa fi jaalala osoo barsiisu, Naannoo Amaaratti murni masjiidaa fi kitaabota gubuun nagaa fi tasgabbii biyyaa dhoorkurratti fuulleffatan, hawwii siyaasaa dhoksaa qaban galamaan gahachuf badii raawwatan ta'uu himaniru.
Kun ammo hordoftoota amanatootaa birratti walshakkii uumun badii isaan raawwachaa jiraniin jijjiiramni akka gufatuuf ta'e jedhamee daba wixinefmeedhaas jedhaniru.
Shira wixinefamee kanaan osoo waliin qoodin tokkummaan nageenya keenya eeggachuu qabna jechuun hawaasaaf dhaamaniru.
Marii kanarratti dhimmi ol'aantummaa seeraa kabachiisu xiyyeeffannoo argachuu akka qabus gaafataniiru.
Kantibaan Magaalaa Roobee Obbo Adam Umar hordoftoonni amantiilee maraatu sona waldanda'uu fi tokkummaa ture jabeeffachaa nagaasaas eeggachuu qaba jedhan.
Nageenya booressuun jijjiirama argame gufachiisuuf badii murna fedhii siyaasaa qabaniin raawwatame ta'uus himaniru.
Mariirratti kan argaman sadarkaa itti aanaatti gorsaa Komishinii Horsiisee Bulaa Oromiyaa Obbo Naasir Huseen, Mootummaan ol'aantummaa seeraa kabachiisuf hojjechaa jiraachus dubbataniiru.
Abdurazzaaqi Muhammadtu gabaase Maxxansi meeshaalee Filannoo Biyyaalessaa Duubaayitti eegalamuusaa Boordiin Filannoo Biyyaalessaa Beeksise.
Akka EBC'n gabaasetti Boordiin filannoo Biyaalessaa gabaasetti meeshaalee filannoof tajaajilan biyyaan alatti yoo maxxansiisu kun kan jalqabaati.
Hojii Maxxansaa kanas Walitti qabduu Boordii Filannoo Biyyaalessaa Aadde Burtukaan Miidhaksaan jalqabsiisan.
Maxxansoonni kanneen Afaan Oromoo, Amaaraa, Soomaalee, Tigraayii fi Afaan Affaariin qophaa'aa jira jedhameera.
Maxxansicha hojjechaa kan jiru dhaabbata Duubaayitti argamu, muuxannoo waggoota 40 qabu Alfaaraagiidha.
Amma ammaattis meeshaalee filannoo Keeniyaa, Yuugaandaa, Maalaawii fi Taanzaaniyaa maxxanseera.
Maallaqa Biyyattii sababa garaa garaan biyyaa Miliqfame gara biyyaatti deebisiisuuf hojjetamaa jiraachuu, Abbaan Alangaa Waliigalaa Federaalaa beeksiseera.
Wagggoottan darban qabeenyi biyyattii waliin dhahuun gara biyya alaatti ba'uutu himame.
Miliqfamuun mallaqaa kun kan raawwate caasaa mootummaa fi abbootii qabeenyaa isaan waliin hidhatan cimaa qabaniin akka ta'e himama Abbaan Alangaa Waliigalaa Federaalaa Biraanuu Tsaggaayee Mana maree bakka bu'oota uummataaf raawwii hojii darbanii wayita dhiyeessan akka jedhan Mallaqa biyyaa gara alaatti miliqfame deebisiisuuf biyyoota murtaa'an waliin waliigalteerra gahamuusaa FBC gabaaseera.
Biyyoota hafan birootis bifuma walfakkaatuun qabeenyi biyyaa akka deebi'uuf ciminaan hojjetamaaa jedhan.
Seerri Itti Fayyadama Konkolaataa Muudamtootaa fooya'uufi.
Qajeelfamni itti fayyadama Konkolaataa Muudamtoota Mootummaa bara 2009 ba'e qaama tokkoof kan loogu qabeenya qusachuurra kan qisaasessu olaanaa ta'uu, qajeelfani kun akka geeddaramuuf qorannoon qoratamaa jiraachuu Ministirri Maallaqaa beeksiseera.
Akka Dhaabbanni Pireesii Itiyoophiyaa gabaasetti,Daarekteeronni Olaanoo fi Daarekteeronni Itti Aanoo Konkolaata tokkoo ol akka hin fayyadamne Mana maree Ministeerotaan ajajamuutu eerame.
Ministeera Maallaqaatti Daarekterri Kominikeeshinii, Obbo Hajii Ibsaa akka jedhan qajeelfamni duraanii qabeenya haaqusatu sababa jedhuun Konkolaataa V-8 kan fakkaatan akka hin bitamne kanneen bitamanis magaalaa keessa osoo hin taane magaalaan ala hojii dirreef wayita ba'an qofa akka itti fayyadaman jedha.
Bittaan konkolaataa biyya alaatii osoo hin taane warra biyya galchanirraa akka bitan kan ajaju yoo ta'u qajeelfamichi hojiirra wayita oolu garee tokkoof kan looge ta'uu himameera.
Jilli Dippiloomaasii hawaasummaa Itiyoophiyaa har'a waaree booda gara Eertiraa imala.
Jilli Ministeera Aadaa fi Tuuriizimii Federaalaan duurfamu kun torbee tokkoof Eertiraa tura.
Akka FBC'n gabaasetti Jilli kun  miseensonni 66 of keessaa qaba.
Jilichi Ministir Deettaa Aadaa fi Tuuriizimii Aadde Bizunash Masarat, miseensota ministeera Dhimma Alaa, Ministeera Aadaa fi Tuuriizimii, Tiyaatira Biyyaalessaa, weellistoota beekamoo, Jaanoo Baand  fa'i.
Imalli jilichaa hariiroo ummataa Eertiraa fi Itiyoophiyaa cimsuuf kan kaayyeffatedha.
Asmaraa, Karanii fi Mitsiwwaatti qophiin muuziqaa ni dhiyaata jedhameera.
Jilli aadaa Eertiraa Gurraandhala 2011 gara Itiyoophiyaa dhufuun Finfinnee, Adaamaa, Baahir Daarii fi Hawaasaatti qophiisaa dhiyeessuun ni yaadatama.
Meedaliyaa fi Dippilomaan Ministirri Muummee Badhaasa noobelii nageenyaan ijifatan Masaraabiyyalessaa keessa kaa'ame.
Badhaasa Noobelii nageenyaa Ministirri Muummee Itiyoophiyaa Dr.Abiyyi injifatan fakkaatti isaatiin fakkiiwwaanii fi medaaliyaa 3 bocamee kenameefi turee, keessaa tokko ministeera nageenya, tokko immoo Muziyeemii biyyaalessaa fi yuunivarsiitii finfinnee akka taa'u godhamee jira.
Ministirri nageenyaa Aadde Mufaariyaat kaamiil badhaasni Noobelii nageenyaa Dr.Abiyyi injifatan maqaa Itiyoophiyaa addunyaa irratti olkaase jedhan.
Ministeerri nageenyaas bu'a Dr.Abiyyi argatan kan deeggaruu fi nagaan biyyatti akka mirkana'uuf ni hojjeta jedhan.
Haymaanoot Kibabawutu gabaase.
Manni maree ministeerotaa har'a murteewwan gara garaa dabarse.
Manni maree ministeerotaa walgahii idilee 77ffaa taa'een, wixinee bulchiinsa pirojeektoota federaalaa fi seera ittiin bulmaata isaa irratti mari'ate.
Haaluma kanaan bulchiinsa pirojeektoota mootummaa karaa ifaa fi bilisa akkasumas itti gaafatamummaan itti mirkanaa'uun hojiirra oolchuun, milka'ina pirojeektootaaf faayidaa olaanaa akka qabu hubatameera.
Kanaan dura pirojeektoonni mootummaa yeroon kan hin xumuramnee fi qulqullina kan hin qabne ta'uu mirkana'eera.
Haaluma kanaan manni marichaa bulchiinsi fi seeroni rakkoo kana furan akka hojiirra oolaniif wixinee komishinii pilaanii fi misoomaa qopheessun gara mana maree bakka bu'oota ummataatti ergeera.
Gama biraatiin immoo manni maree ministeerotaa kun wixinee biyyoota alaatti, dhadacha ijibbataa kennamuu fi beekkamtii kennuuf dhiyaate irrattis mari'atee akka mirkanaa'uuf gara mana maree bakka bu'oota ummataatti ergeera.
Kanamalees manni marichaa waliigalteewwan adda addaa fi wixineewwan mirkaneessa labsii, dhiyaatan irratti mari'achuun akka mirkana'uuf, gara mana maree bakka bu'oota ummataatti ergeera.
Akkasumas manni maree ministeerotaa wixinee  kun komishiiniin Albuudaa, Boba'aa fi Baayoo fi'uulii irra deebiin akka hunda'uuf dhiyaate irratti mari'ate.
Xiyyeeffannaa mootummaan damee kanaaf kenne bu'uura gochachuun, rakkoowwan jiran furuu fi hoji-maata damicha daran bu'aa qabeessa godhu hojiirra oolchuun barbaachisaa waan ta'eef ministeerri Albuudaa fi Boba'aa wixinicha dhiheessera.
Manni maree Ministeerotaas wixinee dhiyaate irratti mari'achuun sirreeffamoota adda addaa gochuun hojiirra akka ooluuf murteesse.
Maddi waajjira ministeera muummee.
Sagantaan KFO Bara milkii fi daandii injifannoo Oromoon argate fiixaan baasuuf martuu sadarkaa jirutti tokkummaa cimsuu irratti xiyyeeffata jedhan dura taa'aan paartii KFO fi Madrak pirofeesar Mararaa Guddinaa.
Pirofeesar Mararaan Paartii isaanis ta'ee Oromoon akka sabaatti ugura fi dhiibbaa hamaa keessa turus qabsoo Ijoollee Oromoon bara nagaa fi bilisummaa irra geenyerra jedhan.
Waan ta'eef bu'aa argamuu eegale kana fiixaan baasuuf paartii isaanis ta'ee jaarmiyaaleen Oromoo gaaddisa tokko jalatti gurmaa'uun faayidaa Oromoon akka sabaatti argachuu qabu irratti hojjachaa jiraachuu himan.
Waan ta'eef ummanni Oromoo sadarkaan jiru garaagarummaa qabuun osoo wal hin qoodiin tokkummaa cimsuun milkii caalurra gahuuf walii tumsuu akka qabu dhaamaniiru.
Pirofeesar Mararaa fi gaggeessittoonni paartii isaanii sadarkaan jiran godina shawaa kibba lixaa aanaa Ammayyaatti hawaasa waliin mari'achaa jiru.
Irgixaa Gonfaatu gabaase.
Ministira Muummee Itiyoophiyaa Dr. Abiyyi Ahimad nama yeroo kanaa jechuun waaman warri badhaasicha qopheesse.
Ministirri Muummee Itiyoophiyaa Dr. Abiyyi Ahimad badhaasa Noobelii nageenyaa ALA kan bara 2019 ijifatanii turan har'a Noorwee, Osilootti fudhatan.
Ministirri Muummee Itiyoophiyaa akkuma gara Angootti dhufaniin walitti bu'iinsa Itiyoophiyaa fi Ertiraa waggoota 20'f ture karaa nagaatiin furuun isaanii addunyaa aja'ibsise.
Hojii dippilomaasii hojjetaniin, nageenyi biyyoota lamaan gidduutti bu'uun isaa biyyoota lamaan irraa darbee Afrikaa fi Addunyaattu abdii hore.
Rakkoo suudanii fi suudan kibbaa jidduu jiru furuuf hojii fakkeenyumma qabu hojjechuun isaanii yaadannoo yeroo dhiyooti.
Kanamalees rakkoo Keeniyaa fi Somaaliyaa jidduu jiru furuun isaaniis hojii boonsaa ta'uu kareen Badhaasa Noobilii nageenyaa kan beeksise.
Akkasumas wal-diddaa Jibuutii fi Eritiriyaa gidduu jiru furuun isaanii daran Addunyaa irratti maqaan isaanii akka leellifamu isaan gochuu koreen kun gabaasa isaatiin ifomseera.
Dr. Abiyyi waan nagaa jaalataniif halkanii fi guyyaa waa'ee nageenyaa hoogganaa leelisaniidha.
Dr. Abiyyi siyaasa Itiyoophiyaa keessatti lammilee hedduu galaafatee baayyeewwan immoo qe'ee fi qabeenya isaanirraa godaansisee koolugaltummaan jiraachisaa ture hundaaf dawaa ta'uu isaanii ifatti mirkaneessan.
Dr. Abiyyi gaafa Angoo qabatan kaazinaa duwwaa wal-harkaa fuudhuun isaanii yaaddannoo yeroo dhiyooti.
Kanaaf Gama diinagdeetinis taanan Riifoormiiwwan jajjaboo gochuun biyyattiin har'a fooyya'insa guddaa keessa akka jirtu ragaaleen ni agarsisu.
Ministirri muummee Dr.Abiyyi sirna badhaasichaa irratti ergaa gurguddoo dabarsaniiru.Haluma kanaan, Dr.Abiyyi waraana irraa faayidaan kan hin argamne ta'uu waraana Itiyoo-Eertiraarratti yeroon qaaman hirmaadhee turetti argeera jedhaniiru.
Badhaasa Noobeelii kanas maqaa Itiyoophiyaanota, Eertiraanota, Afrikaanotaa fi warra nagaa jaalatan maraaniin fudhadha jedhan.
Waraana mudatee tureen obbolaan wal ajjeesanii, qabeenyi manca'ee, lammiileen qe'ee isaanii dhiisanii buqqa'aniiru, daangaas walitti cufanii maatiin addaan hafeet ture; sanammoo pireezidaantii Eertiraa Isaayyaas Afawarqii waliin furreerra jedhan.
Itiyoophiyaa fi Eertiraan garuu diina waloo hiyyummaa qabu.
Innis Hiyyummaa keessaa ba'uuf diinagdeedhan walitti hidhamuuf tumsaan hojjechuuf hojjechaa jirra, bu'uuraalee misoomaarratti xiyyeeffachuuni jedhan.
Dr. Abiyyi Ahimad Falasama Ida'amuurratti ibsa kennaniiru.
Haaluma kanaan, Nageenyi yoo jiraate, yoo ida'amne, qabeenya qabnu sirnaan fayyadamnee badhaadhinatti cee'uu dandeenyas jedhan.
Yoo ollaan nagaan bule, nagaan bulani jechuun nageenyaf hagam akka iddoo guddaa qaban agarsiisan.
Yeroo murteessaa kana keessatti sirna federaalawaa ijaaruu fi biyyi kun hundee jabeeffattee akka itti fuftu gochuu qabna jedhee pireezidaant Shimallis.
pireezidaantii itti aanaan moootummaa naannoo Oromiyaa obbo Shimallis Abdiisaa ayyaana saboota, sab-lammootaa fi ummattoota Itiyooophiyaa yeroo 14ffaaf finfinneetti kabajamaa jiru irratti ergaa jajjaboo dabarsan.
Guyyaan kun guyyaa mirgi dhala namaa fi dimokiraasii fi heerri biyyattii wabii itti argate jedhan.
Ijifannoowwaan argaman hundee jabeessanii ceesisuu fi rakkoo jiran immoo sirreessuuf waggaa tokkoo fi walakkaa darbe keessatti hojii hojjetameen jijjiiramni gaariin galma'eera.
Biyyi kun diigamuu hin dandeessu, sababiin isaa heera sabootaaf wabii ta'e waan qabduu fi Jedhan pireezidaant Shimallis.
Ayyaanni kun kan waggaan itti sirbinee aadaa agrsifnee biraa gallu odoo hin taane, yeroo hunda karooraa fi tarsimoo hunda irratti faayidaa fi mirgi sabootaa kan itti dhugoomaa deemuu akka ta'u mirkaneessf hojjenna jedhan.
Eenyummaan Itiyoophiyaa eenyummaa sabootaa ta'ee akka itti fufu hunduu gaheesaa bahuu akka qabu  pireezidaant shimallis kan hubachiisan.
Oromiyaan ayyaana saboota, sab-lammootaa fi ummattoota Itiyooophiyaa kana yeroo 4ffaaf qopheessite.
Ayyaanni kun magaalaa guddoo Oromiyaa Finfinneetti kabajamuun isaa gammachuu dachaadha jedhan.
Waadaa Heera mootummaa irratti galma'aan kabachiisuuf  qabsoo guddaan godhameeras jedhan.
Mariin dhimma Walitti makamuu paartilee ADWUI fi deeggartoota irraatti xiyyeeffatu sadarkaa godina shawaa kibba lixaa fi bulchiinsa godina shawaa kibba lixaatti eegalameera.
Saganticha kan hogganan Dr. Girmaa Amantee sadarkaa pireezidaantii itti aanaa mootummaa naannoo Oromiyaatti Qindeessaa Kilaastara Misooma Baadiyyaaatti.
Barbaachisummaan waltajjichaa gaggeessitoota sadarkaa godina fi aanaaleef dhimmoota walitti makamuu paartilee fi yaada haaraa paartii badhaadhinaa irratti hubannoo walfakkaataa uumuun ummata bal'aa sadarkaa gadii jiru biraan gahuudhaan hubannoo walfakkaatan akka uumamuuf yaadameetti jedhan Dr. Girmaan.
Kanaafuu kutaaleen hawaasaa kamiyyuu yaadota paartii badhaadhinaas ta'e yaada Walitti makamuu beekumsa irratti hundaa'ee deeggaruu fi mormuu akka qabu dhaamuun, yaadota caalmaan wal amansiisuun guddinaa fi jijjiirama gama maraan akeekame bira gahuuf tumsuun barbaachisaa ta'uus dhaamaniiru.
Marichaan hirmaattonnis yaada fi gaaffi qaban ni kaasu jedhamee eegama.
Haaluma walfakkaatuun mariin kun Gaggeessitoota fi Miseensota Paartii Badhaadhinaa Godina Buunnoo Beddellees Walitti Makamiinsa Paartilee, Sagantaafi Dambii Paartii Badhaadhinaa irratti Leenjii Guyyoota 4 turu Eegalaniiru.
Bulchaan Godinichaa Obbo Shaafii Huseenii fi Itti Gaafatamaan Waajjira Paartii Badhaadhinaa Godinichaa Obbo Margaa Qana'aa Walitti Makamiinsa Paartilee, Sagantaafi Dambii Paartii Badhaadhinaa irratti Leenjii kennaa jiru.
Irgixaa Gonfaa fi  Wandimmaagany Asaffaatu gabaase.
Ministirri muummee Itiyoophiyaa Dr.Abiyyi Ahimad dhugaaf jaalalaan Addunyaa injifate jedhan jiraattoonni Godina Jimmaa.
Guyyaa har'aa Jiraattoonni Godina Jimmaa fi Bulchiinsa magaalaa Jimmaa badhaasa Noobeelii Nageenyaa Dr. Abiyyi Ahimad fudhatan, walgahuun gammachuu isaanii  ibsatan.
Sagantichi eebba abbootii Amantii, dhaamsa gammachuu hooggantoota godinaaf Bulchiinsa magaalaa Jimmaa fi Marshi Baandii poolisii Oromiyaatiin kan dabaalame.
Ergaan sirnicha irratti darbes karaa Abbichuun baase kumaatamatu marmaara, fuuldurri biyya keenyaa ifa kan jedhudha.
Nageenya keenya eeggataa, diinagdeetti haa cimnu kan jedhu ergaa ijoo akka ta'e himame.Kootii Tarrafaatu gabaase.
Itiyoophiyaa, Eritiraa fi Bahi Afrikaa walii galaan yeroo xiyyeeffannoo fi maqaaa gaarii itti arganne jedhan ministirri muummee Itiyoophiyaa Dr.Abiyyi Ahimad.
Ministirri Muumee Dr.Abiyyi Badhaasa Noobeelii nageenyaa kan bara 2019 dheengadda Noorwee Osilootti erga fudhatanii har'a ganama gara biyyaattii deebi'an.
Wayita isaan buufata xiyyaaraa idil-addunyaa  boolee gahan ummanni, qondaaltoonni fi qaamoleen hawaasaa adda addaa barii barraaqqaa bahuun simannaa gotaa taasisaniifi jiru.
Itiyoophiyaa, Eritiraa fi Baha Afrikaatti seenaan adda fuulduratti hojjetamuu akka danda'u waltajjii badhaasichaa irratti ibseera jedhan.
Koreen badhaasaa waan argee fi beeku ka'uumsa godhatee badhaasicha kennus,  kun akka milkaa'u  yaadaaf qalbbiin  nuwaliin waan taataniif ulfaadhaa jedhaniiru.
Keessumaayyuu badhaasni kun ani yaa fuudhu malee kan pireezidaantii Eritiraa Isaayyas Afeworqii, kan ummata Itiyoophiyaa fi Eritiraa ti jedhan.
Fuuldurattis kana ka'uumsa godhachuun rakkoolee hafan furaa kan deemnu jedhan ministirri mummee Itiyoophiyaa Dr.Abiyyi.
Ummanni Itiyoophiyaa kan hubachuu qabu, hiyyeessaa taanus,  ummata seenaa , aadaa fi nageenyaaf hojjetu ta'uu fi seenaa keenya kanaan dura hin yaadatamne yaadachiisuu dandeenyerraa.
Waggaa kuma 1,500 dura amntiin kiristaanaa, waggaa 1,400 dura amantiin islaamaa namoonni hedduun nageenyaa fi warra rakkatan kan haammatu ta'uu ishee amananii kan turan ta'us waggaa 1,000 booda immoo seenaan ishee dagatamaa fi quucaraa dhufusaa yaadachiisan.
Ta'us har'a immoo carraa itti, seenaa biyyattii haaromsinu waan arganneef, tokkummaan kaanee Itiyoophiyaa gara badhaadhinaatti ceesisuuf halkanii guyyaa hojjechuu qabna jedhan.
Carraa amma argame kana irraa barannee fuulduratti immoo waltajjii idil-addunyaa irratti waan haaraa qabannee kan itti fayyadamnu akka ta'us gaafatan.
Itoophiyaa keessaatti kan namoota fuuduratti bahan duubatti harkisutu jira waan ta'eef, nama fuulduratti bahu deeggaruun, baasuutu barbaachisa jedhan.
Sirna badhaasa Noobeelii Osiloo kana namoonni biiliyoona 1.5 olta'u kallattiin miidiyaa hodofeera.Waa'ee biyya keenyaa fi ummata keenyaa kallattii hordofeera.
Odoo maallaqaan ta'ee miiliyoona hedduu otoo baasnee carraan akkanaa argamuu hin danda'u jedhan.
Kanaaf carraan ammaa kun turizimii, invastimeentii hawwachuun rakkoo  eeggatummaa fi hojii dhabdummaa  furuuf gahee guddaa qaba.
Seenaan Waraanaa fi hiyyummaa akka dhaabbatuu gochuun wal-gargaarsi fi wal-dhaggeeffachuun dagaagee nutis warra kaan deeggaruu akka dandeenyuuf carraa kanatti fayyadamuu qabna jedhan.
Seenaa amma galmaa'e kanaan ijoolleen Itiyoophiyaa fi Eritiraa waan haaraa hojjechuun kan itti badhaafaman akka ta'aniif cimnee waloodhaan ni hojjenna.
Waraanni, arbsoo fi wal-goomachuun boodatti nu harkisa malee fayidaa waan hin qabneef askeessaa baanee biyya keenyaa fi naannicha waliin akka misoomsuuf waamicha dhiheessan.
Ministirri Muummee,Dr Abiyyi Ahimad Badhaasa Noobeelii Nageenyaa bara 2019 Noowowayii fudhatanii wayita dhufan Buufata Xiyyaaraa Idil Addunyaa Booleetti Qondaaltonni olaanoo Mootumnmaa Federaalaa, Naannoo fi Namoota gara garaan simatamaniiru.
Jiraattonni Magaalaa Finfinnee fi Naannawaashees Fardeeniin dabaalanii Masarraa Biyyaalessaatti argamuun sirna miidhagaa ta'een simataniiru.
Simannaa Ministira Muummee,Dr Abiyyi Ahimadiif Madfiin yeroo 21 dhukaafameera.
Ministirri Muummee  Dr Abiyyi Ahimad gitasaanii Noorweey Eernaa Soolbarg waliin mari'atan.
Mariinsaanii kunis walitti dhufeenya biyyoota lamaanii akkaataa cimsuu danda'amurratti xiyyeeffata.
Ijaarsa sirna dimokraasii fi jijjiirrama eegalame cimsuurrattis mari'ataniiru.
Humna Galaanaa Itiyoophiyaa cimsuu, hoggansa dubartootaa siyaasaa fi muuxannoon ga'oomsuu, cee'umsa beekumsaarratti waliin hojjechuu fi misooma magariisummaarratti wal tumsuuf waliigalaniiru.
Nagaa fi tasgabbii Naannoo gaanfa Afrikaarratti akkaataa dhugoomsuun danda'amurrattis  mari'ataniiru.
Preezdaantii Paarlaamaa Noorweey Toon Tiroonii fi Koree Dhaabbii Dhimma alaa fi Ittisaa Aniikan Huuyitfiilin duurfamu waliinis mari'ataniiru.
Jijjiirrama siyaasaa, diinagdee fi hawaasummaa Itiyoophiyaatti  dhufaa jirurratti  mari'aniiru.
Waajjira Ministeera Muummeerraa Odeeffanne.
Nageenyi manneen barnootaa keessatti akka mirkanaahuuf barsiisonnii fi waldaan barsiisotaa qindoominaan hojjachuun akka qaban biiroon barnoota Oromiyaa beeksise.
Waldaan barsiisota Oromiyaa Yaa'ii mana maree 27ffaa magaalaa Asallaatti taa'aa jira.
Waldaan barsiisota oromiyaa eerga hundaa'ee waggoottan 27 lakkoofsiseera.
Waggoottan darban kanneen keessatti hojiiwwan gurguddoo mirgaa fi dirqama barsiisotaa mirkaneessan hojjachuu fi ammas hojjachaa jira kan jedhan prezidaantii waldaa barsiisota oromiyaa obbo Waaqwayyaa Toleeraati.
Barsiisonni Guddina Siyaas-diigdee biyyaa Keessatti gahee guddaa bahataniiru ammas cimsanii itti fufuu qabu jedhan kantiibaan bulchiinsa magaalaa Asallaa obbo Huseen Qaasim.
Hogganaan itti aanaa Biiroo Barnoota Oromiyaa Dr. Galaanaa W/Mikaa'el Waldaan barsiisota mirgaa fi dirqama barsiisotaa kabachiisuun cinatti qulqullinni barnootaa fi faayidaan barsiisotaa akka kabajamu taasisee jira jedhan.
Dabalataanis guddina aadaa fi afaan oromoo mirkaneessuu keessattis gaheen waldaan barsiisota oromiyaa olaanaa tahuu himan.
Yeroo ammaa ammoo haalli nageenya manneen barnootaa xiyyeeffannoo guddaa waan barbaaduuf barsiisonnii fi waldaan barsiisotaa waliin tahuun nageenyi manneen barnootaa akka mirknaahuuf gahee keessan bahuu qabdu jedhan Dr.Galaanaan.
Yaa'ichi guyyoota sadiif kan tura.
Nageesso Galchuutu gabaase.
Ministirri Muummee,Dr Abiyyi Ahimad Badhaasa Noobeelii nageenyaa fudhachuusaaniitti  qaamoleen hawaasaa gara garaa gammachuu qaban ibsachaa jiru.
Manni Maree Magaalaa Adaamaa badhafamuu Ministirri Muummee  Itiyoophiyaa, Dr.Abiy Ahimad ilaalchisee gammachuu qaban ibsaniiru.
Kantiibaan Magaalaa Adaamaa,Obbo Assagid Geetaachoo Ministirri Muumme, Dr Abiyyi Ahimad Badhaasaa Noobelii Nageenyaa fudhachuusaanii sabaa fi biyya bira darbee guutuu addunyaa ta'uun Ummata Oromootiif gammachuu guddaadha jedhan.
Miseensi Koree Giddugaleessaa,Obbo Taayyee Danda'aa gama isaaniin Oromoon nagaa,jaalala fi araaraan beekama; kanaaf addunyaan beekamtii daran olaanaa tahe Ministira Muummee Itoophiyummaaf kenne jedhan jechuun Olumaa Abaayinaatu gabaase.
Bifuma walfakkaatuun Hoggantoonni Godina Baddellee Ministirri Muummee,Dr.Abiyyi Ahimad Badhaasa Noobeelii Nageenyaa fudhachuusaaniitti gammachuu qaban ibsaniiru.
Hoggantoooni kunneen gammachuusaa kan ibsan marii dhimma waliit makamuu Paartii ADWUI fi Dhimma Paartii Badhaadhinaa wayita mari'ataa jiranitti jechuun kan gabaase Wandimmaagenyi Asaffaati.
Badhaasni Noobeelii Itiyoophiyaan Waltajjii Addunyaa irratti akka leellifamtu godhe jedhan Pirezidaant Saahilawarq.
Ministirri Muummee Dr.Abiyyi Ahimad Noobeelii Nageenyaa Addunyaa Bara 2019 injifachuu isaaniitiin walqabatee sagantaan affeerraa irbaataa masarraa Biyyaalessaatti gaggeeffame.
Ministirri Muummee, Dr.Abiyyi Ahimad Badhaasa Noobeelii Nageenyaa Addunyaa bara 2019 injifachuu isaaniitti sagantaan irbaataa fi gammachuu masarraa Biyyaalessaatti  gaggeeffame irratti, Pireezidaantiin Itiyoophiyaa Saahilewarqi Zoowudee dabalatee qondaaltoonni olaanoon Federaalaa, Naannolee, Dippilomaatonni fi qamoleen hawaasaa gara garaa argamaniiru.
Pirezidant Saahilawarq sirna kanarratti haasaa taasisaniin badhaasni Noobeelii Nageenyaa Addunyaa Ministirri Muummee Dr.Abiyyi Ahimad injifatan Biyyi keenya Waltajjii addunyaarratti akka leellifamtu, lammiileen ishees sabboonummaan akka itti dhaga'amu kan godhe jedhan.
Kanarra darbee badhaasichi gaanfa Afrikaaf akkasumas hawaasa nagaa barbaadu maraaf kaka'umsa guddaa fi jabina kan kenne ta'uu eeraniiru.
Itiyoophiyaan daandii jijjiiramaarra jirti kan jedhan, Pirezidaant Saahilawarq jijjiirama keessatti gufuulee mudatan gamtaan ofirraa ittisuu qabna jedhan.
Yaadan gargar ta'uun diinummaa miti; dhimmoota gara garraa irratti waliigaluun dhabamus haala ammayyoomeen mariin furuun barbaachisaadha jedhan.
Ministirri Muummee, Dr.Abiyyi Ahimad gama isaaniin Badhaasa Noobeeliisaanii fudhatanii wayita dhufan hawaasa isaan simate galteeffataniiru.
Badhaasni kun akka milkaa'u gahe isaanii kan gumaachan Pirezidaantii Eeritiraa Isaayyas Afawarqii fi Ummata biyyattiif galata galchaniiru.
Itiyoophiyaa keessatti jijjiirama eegalame ciminaan akka itti fufuuf lammiileen jaalalaa fi tokkummaa akkasumas waliin qindaa'uun hojjechuu qabu jedhan.
Itiyoophiyaan qabeenya uumamaan badhaatuudha;qabeenya qabnu kana immoo seeraan itti fayyadamnee daandii badhaadhinaa itti fufsiisuu qabna jedhan.
Kadhaa irraa gara badhaadhinaatti ce'uuf biyyoota Afrikaa mara fi biyyoota baha gidduu galeessaa waliin hojii dippiloomaasii cimaa uumuudhaan qindoominaan hojjechuun barbaachisaadha jedhan.
Pireezidaant Saahilawarq Zawdeen Daariktera olaanaa Sagantaa Nyaata Addunyaa Deeviid Biizlii waliin mari'atan.
Pireezidaant Saahilawarq hoogganticha Masaraa Mootummaa Biyyoolessaatti simachuun mariisisaniiru.
Sagantichi hojiilee kanaan dura hojjetee fi karoora Itiyoophiyaa keessatti qabu irrattis mari'atan.
Sagantaan Nyaata Addunyaa FAO'n kan hunda'eef beella balleessudhaafi.
Kanaaf immoo qonna ammayyeessuun biyyoota miseensota isaa deeggaruun hojjeta.
FAO'n kan hunda'ee ALA bara 1945 tti kanaadaa magaalaa ku'ibeekittidha.
Paartiin Badhaadhinaa beekkamtii fi waraqaan ragaa akka kennamuuf Boordii Filannoo Biyyaalessaaf gaaffii dhiyeesse.
Paartileen obbolaa fi deeggartootaa ADWUI tibbana walitti makaman bu'uura labsii namuusa filannoo fi galmee paartilee siyaasaa lakkoofsa 1162/2011 Boordiin Filannoo Biyyaalessaa paartilee walitti makamaniif galmee waragaa ragaa kennameef haquun bu'uura labsii kanaa keewwata 91(4)áˆ€ tiin walitti makamiinsa kanaan paartii haaraa hundaa'e Paartiin Badhaadhinaa akka galmaa'u fi beekkamtii akka argatuuf sanadoota barbaachiisan Boordii Filannoo Biyyaalessaaf paartichi dhiyeessuu gama fuula feesbuukii EPDRF Official beeksiseera.
Pirojektiin aadaa dimokiraasii sadarakaa biyyooleessaatti ijaaruu qabsoo jabaa kan gaafatuu fi imala wal-xaxaa yeroo dheeraa fudhatuudha jedhan Ministirri Muummee Dr Abiyyi Ahimad.
Dimokiraasiin aadaa siivikii barbaada.
Karaa tokkoon ijaarsa dhaabbilee karaa biraan immoo hojii wal-hubannaa biyyoolessaa cimsuuf wayita hojjennu, ijaarsa aadaa dimokiraasiif karaa walakkaa akka adeemuu ta'uus karaa fuula feesbuukii isaanitiin dhaamaniiru.
Obbo Lammaan hoggantoota waraanaa olaanoo Ameerikaa waliin mari'atan Ministira Ministeera Raayyaa Ittisa Biyyaa FDRI obbo Lammaa Magarsaa fi Eetaamaajoorri Raayyaa Ittisa Biyyaa FDRI Jeneraal Adam Mahaammad hoggantoota olaanoo Ameerikaa waliin mari'achuu Ameerikaatti Ambaasaaddarri Itiyoophiyaa obbo Fitsuum Araggaan ibsaniiru.
Jilli ministira Ministeera Raayyaa Ittisa Biyyaa FDRI obbo Lammaa Magarsaan durfamu Ameerikaa Waashingtaan Diisii daawwannaa hojii taasisaa jiraachuun ni yaadatama.
Daawwichi hariiroo fi tumsa raayyaa ittisaa biyyoota lamaanii cimsuurratti kan xiyyeeffatedha.
Jijjiirama eegalame hooggansi abbummaan ceesisuu qaba jedha pireezidaantii itti aanaan mootummaa naannoo Oromiyaa Obbo shimallis Abdiisaa.
Waltajjiin marii hooggantoota naannoo Oromiyaa wixinee rifoormii Paartii Badhaadhinaa irratti xiyyeeffate Adaamaa Galma Abbaa Gadaatti taa'amaa jira.
Pireezidaantii itti Mootummaa Naannoo Oromiyaa Obbo Shimallis Abdiisaa maricharratti hooggansi rifoormii akka biyyaatti jalqabe ceesisuuf adda durummaan hojjechuu qaba jedhan.
Jijjiirama yeroo ammaa akka biyyatti argame ceesisuufis diinagdee ,Hawaasummaa fi siyaasaarratti tokkummaan hojjechuun murteessadha jedhan.
Hooggansi bakka jirutti yaadan walhubachuun murteessadhas jedhan.
Gaaffiin Ummata Oromoo, gaafii abbaa biyyummaa, gaafii hiree ofii murteeffachuu,gaafii Afaan Oromoo Afaan hojii federaalaa gochuu, gaafii diinagdee ,gaafii Magaalaa Finfinnee fi daangaa irratti xiyyeeffannoon hojjetamaa jiraachuus Obbo shimallis Abdiisaa kan dubbatan.
Aadaa siyaasaa keenyaa jijjiirun wal-hubannaa yaadaa taasisuun murteessaa ta'us dubbatan.
Fedhii fi faaydaa Ummataa eggisisuuf hojjachuun dhimma filannoof dhiyaatu akka hin taane beekun hooggansaa fi Ummanni miira tokkoomeen hojjachuu qaba jedha.
Biyya tokkummaan sab- daneessaa itti mirkanaa'e ijaaruu keessatti hooggansaa fi Ummanni qindoominaa hojjachuun federaalizimii dhugaa biyya keessatti dagaaggee gochuf hojjenne.
Federaalizimiin dhugaa jiraachuu dhabuun Afaan tokko qofarratti hundaa'uun waggoottan dheeraf Afaan biroo ukkamsuun federaalizimiin ture sobaa ta'uu isaa agarsiiftuu guddaadha kan jedha Pireezidaantii Itti aanaan Mootummaa Naannoo Oromiyaa Obbo Shimallis Abdiisaa.
Nageenya waaraa hunda galeessa ta'e mirkaaneessuun qindoominaan irratti hojjechuun dandeettii raawwachiisummaa cimaa fiduuf itti fufinsaan hojjechuu barbaachisaa jedhan.
Barreeffama dhimma Paartii Badhaadhinaa irratti,hoogganan Waajjira Paartii Badhaadhinaa damee Oromiyaa Obbo Fiqaaduu Tasammaa dhiyeessaniiru.
Leensaa waaqwayyaatu gabaase.
Pireezidaantiin Komishinii Gamtaa Awurooppaa Hersallaa Voon Darlayiniin gara Itiyoophiyaa dhufan.Ministirri Muummee Itiyoophiyaa Dr. Abiyyi Ahimad simataniiru.
Dooktar Hersallaa Vooniin dhiyeenya Pireezidaantii Gamtaa Awurooppaa ta'uun kan filataman, filannicha injifachuu isaanitiifis  baga gammaddan jedhanii jiru Dr Abiyyi Ahimad.
Gumacha Maallaqaa rifoormii hawaas â€“ diinagdeef oolu Itiyoophiyaaf Gamtaan Awurooppaa gumaatef galateeffataniiru Ministirri Muummee Itiyoophiyaa Dr. Abiyyi Ahimad.
Maallaqa Yuuroo Miiliyoona 100 fi Miiliyoonni 70 Gamtaan Awurooppaa gumaate ce'umsaa diinagdee fi misooma biyyaattiin milkoosuuf karoorfate hojjetaa jirtu qixa sirriin deeggara jedhan.
Fuula feesbuukii Ministira Muummee Dr.Abiyyi Ahimad Alii irraa odeeffanne.
Ibsa Pireezidaantii Mootummaa Naannoo Oromiyaa Tokkummaan heera mootummaatiin ijaarranne, jijjiirama eegalameen miidhagee itti fufa!
Kabajamoo Obbo Shimallis Abdiisaa, Itti aanaa Pireezidaantii Mootummaa Naannoo Oromiyaa kabaja ayyaana saboota, sab-lammootaa fi ummattoota Itoophiyaa 14ffaa sababeeffachuun ergaa baga geessanii dabarsan.
Kabajamtoota saboota, sab-lammootaa fi ummattoota biyya keenyaa  Hunda dura, ayyaana guyyaa saboota, sab-lammootaa fi ummattootaa Itoophiyaa marsaa 14ffaadhaaf, qopheessummaa Naannoo Oromiyaatiin Magaalaa Finfinneetti kabajamu kana baga geessan, baga nagaan dhuftan, anaa dhufu jechuun barbaada.
Guyyaan saboota, sab-lammootaa fi ummattoota Itoophiyaa kun guyyaa waadaa waliin jireenyaa fi badhaadhinaa itti haaromsinee fi har'aa fi egeree keenya milkeessuuf itti of-qopheessine ta'uu isaatiin akka addaa fi iddoo guddaa kennineefii kan yaadannu dha.
Boqonnaa qormaatilee hedduun marfannee, hiyyummaa fi boodatti hafummaan xaxamnee, rakkoo hamaa keessummeessaa turre sanatti baatii Sadaasaa guyyaa 29ffaa bara 1987 duuba deebinee yoo yaadannu, dhagaa bu'uuraa boqonnaa cehumsaa fi jijjiiramaa har'a irra geenye kanaa ta'ee akka nu tajaajilee yaadachuun hedduu barbaachisaa dha.
Sababiin isaas, injifannoon keenya kaleessaa, bu'aa har'a arganneefis ta'e, fedhii egeree keenyaaf riqicha ta'ee nu tajaajilaa jiraachuun isaa dhimma dagatamuu qabu miti.
Kabajamtoota ummattoota biyya keenyaa  Biyyi keenya Itoophiyaa fi bulchiinsi naannoowwanii har'a bakka buunee guyyaa seenaa qabeessa kana kabajachaa jirru, bu'aa waliigaltee keenya kaleessaa boqonnaa dukkanaa hamaa keessa teenyee bu'uureffanneeti.
Gadi teenyee mari'achuudhaan sirna bu'uureffachuun keenya daandii waliin jireenyaa irra dhufneef meeshaa murteessaa ta'ee tajaajilaa ture.
Hanqina hojiirra oolmaa hanga fedhe yoo qabaatellee, sirni heera mootummaa walta'iinsa, waliin mariifi waliigaltee ijoollee saboota, sab-lammootaa fi ummattoota Itoophiyaatiin bu'uureffame utubaa ijaarsa biyya keenyaa ta'ee tajaajilaa kan jiruu dha.
Gaaffii fi fedhiin ummattootaa bifa adda addaatiin ifu waggoottan darban keessa ka'aa turuun isaa ni yaadatama.Gaaffiiwwanii fi fedhiiwwan jiran cinaatti qormaatileen ummattoonni biyyattii bifa adda addaatiin keessummeessaa turan wayita itti dabalamu, daandii qabsoo irra dhufne walxaxaa fi rakkisaa akka godhe hundi keenya jiraannee kan agarree dha.
Gaaffiiwwan kanneen keessaa mirgoonni namoomaa fi dimokiraasii heera mootummaa keenya keessatti tumaman sharafamuu fi mirgi murteessummaa birmadummaa aangoo ummataa bifa adda addaatiin daangeffamuun akka fakkeenyaatti kan eeramuu dha.
Hundaa olitti ammoo, mirga misoomuu fi karaa haqa-qabeessa fayyadamuu irratti gaaffiin kallattii hundaan ka'aa akka ture ni yaadatama.
Gaaffiiwwan danuun jiraatanis, qormaatileen hanga fedhe heddummaatanis, nuti ummattoonni biyyattii qabsoo obsa fixachiisaa booda wabii heera mootummaa keenyarratti walii keenyaaf galleef amanamnee aadaa waliin jireenya keenyaa boqonnaa gara boqonnaatti cimsachaa jirra.
Bubbee fi obonboleettii bitaa fi mirgaarraa nutti dhufaa turanii fi jiran hunda dandamachuun sirna waliin jireenyaa waadaa heera mootummaa keenyaan tumanne caalmaatti hojiitti hiikaa deemuudhaan biyya nagaa, dimokiraatawaa fi misooma dinagdee fi hawaasummaan badhaate ijaarrachuuf boqonnaa malee hojjechuu irratti argamna.
Kabajamtoota saboota, sab-lammootaa fi ummattoota Itoophiyaa  Carraa kana argadhee maqaa mootummaa naannoo Oromiyaatiin ergaa baga geessanii yeroon dabarsu, dhaamsa gurguddaa lama dabarsuun fedha.
Inni duraa, boqonnaan irra geenye kun taatee gamaa fi gamanaa ilaalcha finxaalessummaa irraa dhalateen urriin yaaddoo yeroofis ta'u yoo nutti aguugames, irree gamtaa ilmaan sabootaa, sab-lammootaa fi ummattootaa duratti umrii dheeraa qabaachuu akka hin dandeenye hubachuu qabna.
Ilaalchonni fiixee lamaanii darbatamaa oolan sun kaleessas nu hin fayyane; har'as ta'u nu fayyaduu hin danda'an.
Hanguma nuti itti dammaqaa deemnuun bifaa fi amala gegeeddarachuun nu qoraa kan oolan ta'us, akkuma kaleessaa waliin taanee akka dabarru amantaa guddaan qaba.
Sirna kabajamaa kanarratti dhaamsi lammaffaa ani dabarsu, kaleessa yeroo heera mootummaa RDFI kana tumanne, biinxaa'amnee jiraachuu fi faffacaanee injifachuu akka hin dandeenye irratti waliigalleerra.
Har'as dhaabannee yoo ilaallu, waliin jireenyi keenya annisaa hojii sassaabbachuu fi qabeenya dilbii walitti qabannee gara boqonnaa badhaadhinaa hawwinuutti imaluuf carraa guddaa malee sababa yaaddoo miti.
Kun ammoo dhugaa hin haalamne ta'uu isaa mirkaneeffachuuf aadaa, duudhaa fi sirna waliin jireenyaa akka biyyaatti gabbifanne lakkoofnee madaalaa deemuun qofti ga'aa dha.
Kabajamtoota hirmaattota sirnichaa fi ummattoota biyya keenyaaFedereeshiniin nuti fedhii fi faayidaa keenya ittiin mirkaneeffachuuf tumaa heera mootummaa keenyaan mirkaneeffanne humna qabsoo nuti boqonnaa badhaadhina haaraatti ittiin ceenuu dha.
Meeshaa murteessaa dimokiraasii dhugaa biyyattii keessatti ittiin milkeessinuudhas.
Jijjiirama yeroo gabaabaa keessatti akka biyyaatti dhufe kanaan sirni fedraalizimii dhugaa, hirmaachisaa fi dimokiraatawaan gaaffii saboota, sab-lammootaa fi ummattoota biyyattii deebisuu dandeessisu akka ijaaramuuf hojjetamaa jira.
Sirna maqaa qofaan jiraatu osoo hin taane, mirgaa fi faayidaa ummataa karaa haqa-qabeessa ta'een mirkaneessuuf meeshaa ta'ee tajaajiluu akka danda'uuf bal'inaan hojjetamaa jira.
Haa ta'u malee, muuxannoo idil-addunyaa hanga har'aatti jiruun sirni hirmaannaa ummataa malee ijaarameefi cimee fulla'uu danda'e hin jiru.
Kanaafuu, carraa jiru hundaan hirmaannaa ummataa bal'isuun, mirga birmadummaa abbaa aangoo heera mootummaatiin gonfate qabatee hiree isaa mirkaneeffachuuf ifaafi bilisaan akka qabsaa'u gochuufi sirna cimaa itti fufiinsa hawaasaa mirkaneessu ijaaruun dhimma filannoof dhiyaatu osoo hin taane dirqamadha.
Kana malees, kaleessi seenaa ta'uun dagatamuu hin qabu.
Waan daandiirraa maqe sirreessuufi waan gaarii akka muuxannootti fayyadamuuf yoo ta'e malee, madda gadadoofi yaaddoo ta'ee itti fufuu akka hin qabne dhaloota hubachiisuun, araaraafi waliigaltee biyyaalessaa irratti hojjechuun dirqama lammummaa hunda keenya eeggatuu dha.
Waan hundaan olitti, humna, beekumsa, dandeettiifi qabeennya qabnu walitti fidnee qindeessuudhaan Idaa'amnee yoo hojjenne, yeroo fagoo osoo hin taane, umrii waggoottan kudhanii keessatti seenaa biyyaafi ummata keenyaa akka jijjiirru hin shakkisiisu.
Kanaafuu, carraa akka guyyaa sabootaa, sab-lammootaafi ummattootaa kanatti fayyadamnee nageenya labsuun, qabeenya mul'ataafi dhokataa keenya beeksisuun, wal huabannaa, waliigalteefi waliin jireenya keenya cimsuudhaan ololaafi seenessa gargar nu fageessanitti karra cufuun hedduu barbaachisaa dha.
Xumurarratti, sirna miidhagaa utubaa waliin jireenyaafi miidhagina sab-daneessummaa keenyaa ta'e kanarratti warra hirmaattanis ta'e, mana keessan teessanii miidiyaalee idilee fi al-idileedhaan warri hordofaa jirtan hundaan irra deebiin baga geessan,baga gammaddan jechuun barbaada.
Mootummaan naannoo Oromiyaa, mana maree federeeshinii mootummaa RDFI fi qaamolee nageenyaa naannoo fi federaalaa waliin ta'uudhaan ayyaanichi karaa nagaa fi tasgabbii qabuu fi bifa miidhagaa ta'een akka xumuramuuf qophii guddaa kan taasise ta'uu isaa ibsaa, ayyaana gaarii akka isiniif ta'un hawwa.
Waadaan Heera Mootummaa Keenya Nageenya Waaraatiif!!!!Gamoo Giddu gala gabaa Oomishaalee Qonnaa abbaa darbii 4 Finfinneetti ijaaramuuf dhagaan bu'uuraa ka'ame.
Ijaarsa gamoo kanaatiif dhagaa bu'uuraa kan ka'an Pireezidaantii itti aanaa mootummaa naannoo Oromiyaa Obbo Shimallis Abdiisaati.
Giddu galli gabaa kun Magaalaa Finfinnee, kutaa magaalaa Aqaaqii Qaallitti, naannoo Saariis Adeey Ababaa jedhamutti ijaarama.
Gamoo kana abbummaadhaan Ejansii misooma Gabaa Oromiyaatu ijaarsisa.
Leensaa Baqqalaatu gabaase.
Yeroon kun yeroo Itiyoophiyaa haaraa itti ijaarru jedhan ministirri Muummee Itiyoophiyaa Dr.Abiyyi Ahimad.
Simpooziyeemii Ayyaana Saboota, Sab-lammoota fi Ummattoota Itiyoophiyaa sababeeffachuun Finfinneetti qophaa'e irratti Dr.Abiyyi ergaa gurguddoo dabarsan.
Yeroo kanatti Itiyoophiyaanoonni yoo walii tumsan biyya badhaate uumuun ni danda'ama jedhan.
Wal-danda'uu fi wal-kabajuun yoo jiraate biyya dimokiraatawaa taates uumuun akka danda'amu dubbatan.
Jibbaa fi wal-goomachuu amma saboota gidduu jiru xiqqeessuunis murteessaa ta'uu hubachiisan.
Saboonni, sab-lammoonni fi ummattoonni Itiyoophiyaa rakkoo dhaadhessuu caala, waan gaarii walii irratti xiyyeeffachuudhaan, rakkoolee jiran immoo furaa deemuu akka qaban ministirri Muummee Itiyoophiyaa Dr.Abiyyi Ahimad kan hubachiisan.
Rakkoon amma jiru biyyattii gara hiyyummaa fi boodatti hafummaatti yoo geese malee, faayidaa tokkollee hin qabu jedhan.
Imala Badhaadhinaa fi Dimokiraasii Itiyoophiyaan jalqabde fiixaan baasuuf, Raayyaan ittisa biyyaa ergama isaa sirnaan bahachuu akka qabu Dr.Abiyyi Ahimad ergaa dabarsan.
Biyya sabaa fi sab-lammoonni qixa irraa fayyadaman uumuuf hojjetamaa jira jedhan Pireezidaantiin Itti Aanaan Mootummaa Naannoo Oromiyaa Obbo Shimallis Abdiisaa.
Obbo Shimallis rakkoowwan kanaan dura turan furuun, sirna federaalawaa lafa qabsiisuun Itiyoophiyaa ishee sirrii itti fufusiisuuf, Itiyoophiyaa sabaa fi sablammoota hundaa wal qixaan keessummeessitu akka taatuuf ciminaan kan hojjetamu ta'uu ibsaniiru.
Mariin Siimpooziyeemii Guyyaa Saboota Sablammootaafi Ummattoota Itoophiyaa 14ffaa Finfinnee Galma Hoteela â€˜Sky Lite' tti jalqabee jira.
Marii kanarratti Ministirri Muummee Dr Abiyyi Ahimad fi anga'oonni mootummaa biroo argamaniiru. Ministirri Muummee Dr Abiyyi Ahimad ayyaana Saboota, Sablammoota fi Ummattoota Itiyoophiyaa 14ffaan ergaa baga siniin gahee dabarsan.
Dr. Abiyyi Ahimad baga guyyaa Itiyoophiyummaa, kabaja guyyaa Saboota, Sablammoota fi Ummattoota Itiyoophiyaatiin isin gahe jedhan.
Ayyaanni kun ayyaana waliinii keenyati, guyyaa itti eenyummaa fi aadaa sab daneessummaa qabaachuu keenya itti agarsiisnudha.
Kana qofaa miti Sabootni, Sablammootni fi Ummattoota Itiyoophiyaa walitti hidhamiinsa fi kan wal dhaalaan ta'uu guyyaa itti agarsiifamuudha.
Waliin jiraannee jirra, waliin jireenya keessattis wantoota baay'ee walirraa dhaalleerra jedhan Ministirri Muummee.
Milkaa'inaa fi injifannoo qofa osoo hin taane rakkoo fi gidiraa waliin qooddannee jirra.Aadaa fi duudhaa keenyaas walirraa dhaallee jirra.
Fuudhaf heerumaan maatii waliin horannee dhiigaan walitti makamnee jirra.
Iddoo tokko qofa jiraachuu osoo hin taane kaayyoo tokkoof wareegamnee boolla tokkotti awwaalamnee jirra.
Sabootni Itiyoophiyaa walqixxummaa, tokkummaa fi haqaaf qabsaa'anii jiru.Ofiin of bulchuu, aadaa fi afaan ofii dagaagsuuf qabsoo taasifameen aarsaan kaffalameera.
Itiyoophiyaan biyya hunduu wal qixa wareegama itti kaffale waan taateef, hundi wal qixa irraa fayyadamuu qabaaf gita bittoota waliin falmiin taasifameera jedhan Ministirri Muummee Dr Abiyyi Ahimad.
Qabsoon bara dheeraa kunis heera mootummaan beekkamtii argatee mirga ofiin of bulchuun gonfatameera.
Qabatamaan yoo sakatta'amu garuu sirni diriirfameqabsoo taasifame guutuun kan deebisuu fi mirga wal qixxummaan kan kabachiisu hin turre.
Jilli Sawudi arabiyaa 50 ta'an eda galgala Finfinnee galan.
Jila Sawudi arabiyaa  kana qabatanii gara Itiyoophiyaa kan dhufan ministeerri dhimma alaa biyyattii kan dhimmoota Afrikaa Ahimad biin abdulaziiz Qattanidha.
Jilli sawudi arabiyaa  kun qondaaltoota fi hawaasa biizinasii biyyattii kan haammate jedhame.
Jila kanas kan simatan minister deetaa ministeera dhimma alaa Itiyoophiyaa Aadde Hiruut Zammanaati.
Jilli kun hawaasa daldalaa fi qondaaltoota Itiyoophiyaa waliin ni mari'atu jedhameeta eeggama.
Mootummaan Jarman adeemsa jijjiramaa deeggaruuf akkaataa waadaa galeen, yuuroo miliyoona 352.5 Itiyoophiyaaf kennuudhaaf waliigaltee mallateessuu isaatti gammaduu isaanii Ministirri Muummee dr. Abiyyi Ahimad ibsan.
Ministirri Muummee Dr. Abiyyi Ahimad fuula Feesbuukii isaaniratti akka barreessanitti ministira Ministeera walta'iinsa dinagdee federaalaa Jarman Geerd Muularii fi Ministira Dhimmaa Hojeetaa fi Hawwaasummaa Hubartas Heel waliin har'a ganama marii dansaa gochuu isaanii himan.
ADWUI fi dhaabbileen tumsitoota ADWUI Paartii Badhaadhinaatti makamuu sirna waliigaltee mallattoo raawwatan.
Sirna kanarratti dura ta'aan ADWUI fi ODP Ministirri Muummee Dr. Abiyyi Ahimad dabalatee dureewwan paartilee argamaniiru.
Paartileen Badhaadhinaa har'a waliigaltee mallatteessan.
Bara 1996 irraa eegalee gaaffiin Miseensa ADWUI fi deeggartoota irraa ka'aa ture yaa'ii 10ffaa ADWUI'n gamaggameen yaa ariifatu jechuun kallatti kaa'ee.
Yaa'ii 11ffaa irratti kallatti taa'en hojiitti galame akka hiikamu jechuun murteessun kanatti galame jedhan I/Gaafatamaan Waajjira ADWUI Binaalf Andu'aalam.
Waliigaltee badhaadhinaa irratti dura taa'oonni paartilee ADWUI 8, TPLF'n alatti argamuun waliigalticha mallatteessan.
Dr. Abiyyi Ahimadis Paartiin badhaadhinaa dhugaa fi beekumsa irratti malee Hawwii fi mira irratti kan Hundaa'e miti jedhan.
Paartiin Badhaadhinni qulqulluudha jedhe balballi isaa cufaa miti.
Qeeqa Saayinsaawaa fi waan uummata fayyadu fudhachuufi irraa barachuf qophiidha jedhan.
Kanaaf Paartileen Morkattootaa yoo qeeqanis yaada foyya'aa akka filannootti dhiyeessuu malee mIraan qeequu hin qaban jedhan.
Sagantaan Paartii Badhaadhiinaa dhugaa, beekumsaa fi seeraan kan hoogganamuu waan ta'eef qaamni nu deeggaruun, nu waliin hojjachuu barbaadan hundaaf balballi Keenya banaadha jedhan Ministirri Muummee Itiyoophiyaa Dr. Abiyyi Ahimad.
Balay Tasammaatu gabaase.
Paartiin Badhaadhinaa dhugaa fi beekumsarratti hundaa'uun Itiyoophiyaa kan ceesisu riqicha amanamaa tahuu Ministirri Muummee Dr. Abiyyi Ahimad dubbatan.
Dhaabbileen Paartii Badhaadhinaatti makaman sirna waliigaltee raawwataniiru.
Paartiin Badhaadhinaa Paartii misoomaa fi dimokraasii walitti qabate tarkaanfatuudha jedhan Dr. Abiyyi.
Sagantaa fi dambiin Paartichi ittiin hogganamuus qophaa'eera jedhan.
Godina Booranaa aanaa Areeroo ardaa jilaa Badhaasaatti gogeessii Gadaa Booranaa ilmaan Liiban Jaldeessaa Baqqalaa Faajjii dhaaban.
Baqqalaa Faajjiin alaabaa Abbaa Gadaa kaa gogeessii yeroo raaboma fixee Adulaa lallabatu dhaabatu jedhan Abbootiin Gadaa.
Yeroo amma gogeessii kun raaboma fixatee gara sadarkaa kuusaatti cehuuf gahu lallabi Adulootaa qofaatti isaaniif taha jedhan.
Jila kana xumuruuf torbee tokko qofatu hafas jedhameera.
Guyyoo Jilotu gabaase.
Jilli Ministira Raayyaa Ittisa Biyyaa FDRI obbo Lammaa Magarsaan durfamu Ameerikaa Waashingtaan Diisii galaniiru.
Jilli Obbo Lammaan durfamu guyyaa har'aa Waashingitan Diisii galuu Ameerikaatti Ambaasaaddarri Itiyoophiyaa Fitsum Araggaa beeksisaniiru.
Daawwiin kun walta'iinsa raayyaa ittisaa Ameerikaa fi Itiyoophiyaa cimsuuf kan kaayyeeffame ta'uu Ambaasaaddar Fitsum ibsaniiru.
Jijjirrama Eegalame Tiksuun dhaloota dhufu biyya gaarii dhaalchisna.
Itiyoophiyaan biyya bakka bu'ummaa hin qabne, Itiyoophiyummaan ammo ida'ama hedduminaati jedhan Ministeera Muummee Dooktar Abiy Ahimad.
Ergaa kabaja Ayyaana Saboota, Sablammoota fi Uummattoota 13 ilaalchisuun dabarsaniin, eenyummaan Itiyoophiyaa saboota Sablammoota fi Uummattoota biyyattin ibsama jedhaniiru.
Gamtaan saboota tokkummaa fi miidhagina, tokkummaa jechuun ammoo bifa tokko qabaachu jechuu miti jedhaniiru.
Tokkummaan bifa tokkoo yeroof yoo ta'e malee furmaata waaraaf hin ta'u, namoonni tokkummaa akkasii barbaadan dhaabbatanii ollaa akka fakkeenyatti ilaaluu qabu jedhan.
Hedduminni kennaa malee abaarsa akka hin taane hubatamuu qaba jedhan Ministeera Muummee Dooktar Abiy Ahimad ergaa isaanitiin.
Garaagartee yaadaa keessummeessaa biyya jabduu ijaaruuf tokkummaan dhaabbachuu qabna jedhaniiru.
Yaadolii xixiqqaan fudhatamnee biyya jabduu akka hin daganne waan jajjabaarratti yaa xiyyeeffannuunis ergaa isaani keessa tokko.
Uummanni Itiyoophiyaa garaagartee walii lakkaa'ee dallaa ofitti ijaaree cufatee taa'aa hin turre, tokko kan tokkoo dhaalee, garaagartee walii kabajaa ture kan jedhan Dooktar Abiy, biyya jabduu yaadaa walii kabaju ijaaruurratti wal yaa tumsinu jedhan.
Ummanni biyyattii falaasama, aadaa fi duudhaa waliin qaba, garaagarteen isaa afaanii fi daangaa bulchiinsatiin adda ba'ee walirraa fagaatee hin beeku jedhan.
Itiyoophiyaan biyya waliiniti, waliin ijaarre, waliin eegne, waliin asiin geenye, uummanni keessummaa ta'e tokkollee hin jiru, egeree biyyaattis walumaan jaalalaan utubamneet murteessinaan jedhan.
Ayyaana saboota, Sablammoota fi Uummattoota maqaaf kan kabajnu osoo hin taane, Itiyoophiyummaa fi Itiyoophiyaa ol kaasuuf kabajna jedhan.
Muummee ministiraa Dooktar Abiy Ahimad dhaabbilee federaalaa addaddaaf muudama laatan.
Obbo Haaylaay Biraanee Tasammaa; ministir deettaa gorsaa dhimma nageenya biyyoolessaa muummee ministiraa,Dooktar Eefreem Taklee; Koomiishinara Koomiishinii Carraa Hojii Uumuu,Obbo Saandaakoon Dabbabaa; daayreektara olaanaa Inistiitiyuutii Innooveeshin Teeknooloojii , Aadde Faantaayee Gazzaahany; itti aantuu daayreektara Waajjira Farra Si'eessituu Biyyoolessaa , Obbo Tamasgeen Xilaahuun; itti aanaa daayreektaraa Dhaabbata Oomishaa fi Raabsaa Meeshaalee Barnootaa, Obbo Muuluqan Qarraa; itti aanaa daayreektaraa Inistiitiyuutii Innooveeshin Teeknooloojii, Obbo G/masqal Caalaa; itti aanaa daayreektaraa Inistiitiyuutii Kaayzanii Itiyoophiyaa ta'aan Mudamaani.
Waligaltee 'Cold War' cabsuun Ameerikaan misaa'ela ni ijaarti taanaan, Raashiyaanis akka ijaartu Pireesdaant Vilaadmir Puutin akeekkachiise.
Ibsi kun kan ba'e Kibxata Raashiyaan waligaltee Humnoota Nukileera Fageenya- gidduugaleessaa (INF) diigdetti jechuun himannaa dhaabbanni â€˜Nato' dhiyeesseen booda.
Bara 1987tti Ameerikaafi USSR gidduutti waliigalteen mallatteeffame kun biyyoonni lamaan misaa'eloota fageenya dhiyoofi gidduugaleessa akka hin fayyadamne kan dhorku dha.Pireezidaant Puutin himannaan kun Ameerikaan waliigaltee dhiisuu akka yaaddu agarsiisa jedha.Pireezidaantiin Raashiyaa waliigaltee INF irrattii meeshaalee waraanaa dhorkaman ijaaraniiru jechuun ibsa televizhiiniin darbe irratti dubbateera."Amma waayilli keenya Ameerikaan haalooti waan geddarameef meeshaa akkasii qabachuu qabna jedhani kan amanan fakkaata," jedhe.Pireezidaantiin Ameerikaa Doonaald Tiraamp kanaan dura sababa gocha Raashiyaatiin biyyittiin waliigaltee kana ni dhiifti jedhee dubbateera.Raashiyaan misaa'eela ijaartee qopheeffataa akka jirtu beekameera, meshaan 9M729 waliigaltee INF can cabsuufi eegumsaa biyyoota â€˜Euro-Atlantic' keessa jiraniif sodaachiisaa kan ta'edha, jedha ibsi Nato.Walittii dhufeenyi dipiloomaasii jalqabaa Ameerikaan Somaliiyaa waliin qabdu waggaa gara 30f ture.Ministeerri haajaa Alaa Ameerikaa â€˜taateen seena qabeessi' kun jijjiirama guddaa biyyootiin baha Afrikaa fidan agarsiisa jedhu.Ambaasaaddar Doonaald Yamamooto imbaasii Moqaadishoo keessaa ni hoogganu.Kanaan dura imbaasiin kun Nayiroobii, Keeniyaa keessa ture.Ameerikaan imbaasiishee kan cufte bara 1991 yeroo mootummaafi finciltoota gidduutti lolli tureetti.Gochi seena qabeessi kun foyya'iinsa Somaliyaan waggooti darban keessatti agarsiiste ibsa.Al-shabaab ammas sodaachisaa ta'us eegumsi Moqaadishoo keessa jiru foyya'eera.Hagayya 2011 keessa haleellaa looltoota Gamtaa Afrikaan dursameen Al- Shabaab magaalaa guddiittii keessaa ba'uuf dirqameera.Ta'uyyuu ammaas nannoo magaalaa guddiitii marsanii argamanitti jabinaan ni mul'ata.Dubartii maallaqa seeraan ala dabarsuuf turte to'achuuf xiyyaarri sa'aatii 3 balali'e deebi'ee qubate.Maallaqa seeraan ala daddabarsuun dubartii shakkamte to'achuudhaaf jecha xiyyaarri sa'aatii sadiif balali'e akka deebi'ee qubatu taasifamu Ministeerri galii beeksiseera.Ministeerri Galii akka FBC'f ibsetti, dheengadda halkan hojjetaan Daandii Xiyyaara Itoophiyaa mirga sakata'amuu dhabuu isaa fayyadamuudhaan dubartii gara Chaayinaatti imalaa turte tokkotti maallaqa biyyoota gara garaa of keessaa qabu hedduu sarara sakkatta'insaa darbee itti kenne.aata'u malee, hojjetoonni Daandii Xiyyaaraa kana arganiifi hojjetoonni gumuruk shaanxaa dubartii gara Chaayinaatti imaltu kanatti kenname kana fuudhuudhaan sakatta'an.Hojjetoonni Daandii Xiyyaraafi Gumuruuk kun erga waliin shaanxaa sana sakata'anii booda shaanxicha keessa paawondii 6,170 Yuuroo 33,115 birrii Itoophiyaa 1,264,975 arganii hojjetaa kana to'annaa jala oolchan.Hojjetaan daandii xiyyaaraa kun to'annaa jala oolullee, dubartiin maallaqa kana irraa fuutee gara Chaayinaa deemtu garuu imala ishee eegalte.Haaluma kanaan, dubartittii to'annaa jala oolchuudhaaf xiyyaara ishee qabatee deeme sana erga sa'aatii 3 balali'ee booda deebi'ee Buufata Xiyyaaraa Boole akka qubatu taasisuun dubartii kana to'anna jala oolchuun danda'ameera.Ambaasaaddar Burtukaan Ayyaanoo Imbaasota Magaalaa Fnfinneetti argamanii fi lammiilee Itiyoophiyaa dhaabbilee idil addunyaa keessa hojjetan waliin mari'atan.Deetaan  Ministira Dhimma Alaa Ambaasaaddar Burtukaan Ayyaanoo Imbaasota biyyoota adda addaa teessoo isaanii Magaalaa Finfinnee godhatanii fi lammiilee Itoophiyaa dhaabbilee idil addunyaa keessa hojjetan waliin dhimmoota adda addaa irratti guyyaa har'aa mari'ataniiru.Marichi irra caalaa kan irratti xiyyeeffate lammiileen Itiyoophiyaa Imbaasotaa fi dhaabbilee idil addunyaa keessa yemmuu qacaramanii hojjetan rakkoolee isaan mudatu bu'uura godhatee kan taasifameedha.Marichirratti Aadde Burtukaan biyyi keenya kan yeroo kamiiyyuu caalaa lammileef xiyyeeffannoo kennitee hojjechaa jirti jedhaniiru.Ministeerri Dhimma Alaa waliigaltee Veenaa, waliigalteewwan idil addunyaa biyyi keenya mallatteessite, waliigaltee waloo biyyoota michuu waliin taasifamee akkasumas waliigaltee lammiileen qacartoota waliin taasisan bu'uura godhachuun mirga lammiilee kabachiisuuf hojiileen adda addaa hojjetamaa jiraachuu ibsaniiru.Gaaffilee hirmaattoota irraa ka'aniifis bu'uura ulaagalee waliigaltichaan hiikuuf tattaaffiin barbaachisaa akka taasifamu Aadde Burtukaan dubbataniiru jechuun Ministeerri Dhimma Alaa gabaaseera.Namoota sagalee kennuuf galmaa'an miiliyoona 84 keessaa harka 35 qofatu sagalee kenne.Yeroo 2ffaaf Pireezidaantii Naayijeeriyaa ta'anii kan filataman Muhammeduu Buhaarii fi itti aanaan isaanii Piroofeesar Yemi Osibaajoom guyyaa har'aa magaalaa guddittii biyyattii Abuujaatti waadaa galaniiru.Muhammeduu Buhaariif bara aangoo pireezidaantummaa isa dhumaa ta'uus ibsameera.Pireezidaantichi filannoo ji'a Guraandhalaa biyyattii keessatti taasifameen sagalee miiliyoona 15n argachuun filatamuun isaanii ni yaadatama.Namoota sagalee kennuuf galmaa'an miiliyoona 84 keessaa %35 qofatu sagalee kenne.Sirna waada galiinsaa kanarratti qondaaltota bulchiinsa Naayijeeriyaa 29n dabalatee fi qondaaltonni olaanoo biyyattii irratti hirmaataniiru jechuun Afrikaan Niiwuus gabaaseera.Eertiraan waggoota hedduuf tarree biyyoota duula farra shororkeessummaaf hin tumsine keessa turteetti.Ameerikaan Eertiraa tarree  biyyoota duula farra shororkeessummaaf hin tumsine keessaa baasuu beeksiste.Eertiraan waggoota hedduuf tarree biyyoota duula farra shororkeessummaaf hin tumsine keessa turteetti.Amma ammaattis Iraan, Kooriyaa Kaabaa, Sooriyaa fi Veenzuwaalaan Ameerikaadhan tarree biyyoota shororkeessummaa deeggaran keessatti hammatamaniiru.Kanaan alas Itiyoophiyaa fi Eertiraan bara darbe araara buusuu isaanitiin Manni Maree Nageenyaa Dhaabbata Mootummoota Gamtoomanii biyyattiirratti qoqqobbii kaa'ee ture kaasun isaa ni yaadatama.Bara kanas waggaa 14 keessatti yeroo jalqabaatif bakka buutonni ummataa Ameerikaa Eertiraa daawwachuu isaa VOAn gabaaseera.ABO fi mootummaan waliigaltee xummuraarra gahuusaanii ibsa har'a kennaniin beeksisaniiru.Gabaasa dhiyaateen ABOn waraana bosonaa akka hin qabaanne himameera.Addi Bilisummaa Oromoo (ABO) fi mootummaan waliigaltee xummuraarra gahuusaanii ibsa har'a kennaniin beeksisaniiru.Koreen araaraas bu'aa xumura araara ABO fi mootummaa jidduutti taasifame irratti ibsa kenneera.Gabaasa dhiyaateenis ABOn waraana bosonaa akka hin qabaanne himameera.Ibsa isaanii keessatti kana booda ABO Gumii Sabaafi MNO akkasumas ODP nageenya Oromiyaa mirkaneessuu fi tokkummaa ummata Oromoo cimsuuf waliin akka hojjetan waliigalteerra gahuu isaanii ifoomsanii jiru.Leensaa Baqqalaatu gabaase.Jilli Ministira Muummee Dr Abiyyi Ahmadiin durfamu ummata Gujii fi Geede'oo gara qe'ee isaaniitti deebi'an daawwate Walitti bu'iinsi ummamee as hojii nageenya waaraa buusuu mootummaa federaalaafii naannolee lamaaniitiin hojjatameen buqqaatonni gam lachuu yeroo ammaa kana gara qe'ee isaaniitti deebi'aniiru.
Jilli Ministira Muummee Dr Abiyyi Ahmadiin durfamu ummata Gujii fi Geede'oo gara qe'ee isaaniitti deebi'an daawwate.
Walitti bu'iinsi ummamee as hojii nageenya waaraa buusuu mootummaa federaalaafii naannolee lamaaniitiin hojjatameen buqqaatonni gam lachuu yeroo ammaa kana gara qe'ee isaaniitti deebi'aniiru.
Buqqaatonni kunniin deeggarsa gama dhaabbilee miti mootummaa fi mootummaatiin taasifamuun cinaatti jireenya idilee isaanii duraaniitti deebi'uudhaaf tattaaffii irratti argamu.
Lammiilee gara qe'ee isaaniitti deebi'an kanneenis Ministirri Muumme Dr Abiyyi Ahmad, Ministira Nageenyaa aadde Mufariyaat Kamiil, Pireezidaantii Itti Aanaa MNO Obbo Shimallis Abdiisaa fi Pireezidaantiin MNK Obbo Miliyoon Maatiyoos Aanaa Qarcaatti argamuun daawwachaa jiru.
Haaluma walfalkaatuun Ministirri Muummee Dr Abiyyi Ahmad godina Gujii Lixaa aanaa Qarcaatti biqiltuu dhaabuun hawaasni hundi dhaabbii biqiltuurratti hirmaachuu akka qabu ergaa dabarsaniiru.
Dr Abiyyi duula biqiltuu dhaabuu bara kanaa Dilbata darbe magaalaa Adaamaatti eegalchiisaniin bara kana akka biyyaatti biqiltuun mukkeen garaa garaa biiliyoona 4 ol dhaabamuu akka qabu ifomsuusaanii ni yaadatama.
Oromiyaan ijaarsa seeraan alaatiin akka hin miidhamneef hoggansi fi ummanni oromoo qindoominaan hojjechuu qabu.
Akkaataa ijaarsa seeraan alaa dhaabsisuun danda'amuu fi kanneen ijaaraman irratti akkaataa tarkaanfiin fudhachuun danda'amurratti mari'atamaa jira.
Biiroon Bulchiinsa fi Itti Fayyadama Lafaa Oromiyaa akkaataa ijaarsa seeraan alaa dhaabsisuun danda'amuu fi kanneen ijaaraman irratti akkaataa tarkaanfiin fudhachuun danda'amurratti mari'atamaa jira Mari kanarratti qaamolee nageenyaa, kantiibota fi  hoggantoota Biirolee oromiyaa waliin waajjira ODP giddu galeessatti hirmaataa jiru.
Fayyeeraa Fufaatu gabaase.
Pireezdaanti Saahilawarqi Zawdeen xalayaa muudamaa ambaasaaddaroota biyyoota 7 fuudhan.
Ambaasaaddaroonni xalayaa muudamaa isaanii Pireezdaanti Saahilawarqiif dhiyeessanis ambaasaaddara Indoneezhiyaa, Saawudii Arabiyaa, Raashiyaa, Haangaarii, Zaambiyaa, Kirooshiyaa fi Maaynaamaari.
Sagantaa sirnichaaf qophaa'errattis hariiroo Itiyoophiyaan biyyoota kanneen waliin qabdu cimsuuf kan hojjetamu ta'uu Pireezdaanti Saahilawarq Zawdee ibsaniiru jechuun Waajjirri Pireezidaantii gabaaseera.
Afrikaan Kibbaa miseensota kaabinee keessatti dubartoota dhibbeentaa 50 taasiiste.
Pireezidaantiin biyyatti Siiriil Raamaafoozaa miseensa kaabinee isaanii haaraa gurmeessaniin dubartotni gahee dhibbeentaa 50 akka qooddatan taasisaniiru.
Seenaa biyyattii keessattis dubartootni aangoo kaabinee walakkaa qabachuun isa jalqabaa ta'eera.
Filannoo ji'a kana gaggeeffameen Paartiin Pireezidaanti Raamaafoozaan durfamu Afrikaa Naashinaal Koongaras kan injifate yoo ta'u, baay'ina kaabinee biyyattii 36 ture 28tti gadi buusera.
Kaabinee haaraa muudaman kanneen keessaas namootni malaanmaltummaan shakkaman akka hin galle BBCn gabaasera.
Walitti bu'iinsa mana hidhaa Braaziiliin namoonni 40 ajjeefaman Namoonni hedduun qilleensa oksijiinii dhabuun ukkaamfamanii du'uu isaanii dubbatu qondaaltonni mana hidhaa.
Walitti bu'iinsa mana amala sirreessaa Biraaziil keessatti mudateen yoo xiqqaate sirreeffamtoonni 40 ta'an ajjeefamaniiru.
Mana amala sirreessaa Kaaba Biraaziil keessatti addatti ba'ee argamu kana keessatti yakki ammaa raawwachuun dura namoonni 15 ajjeefamaniiru.
Namoonni kunneen garee qindaa'anii hookkara uumaniin ajjeefaman jedhu qondaaltonni.
Namoonni hedduun qilleensa oksijiinii dhabuun ukkaamfamanii du'uu isaanii dubbatu qondaaltonni mana hidhaa jedha BBCn.
Haalli ture haalaan yaaddessaa ta'uu kan dubbatan Bulchaan Naannawa mana hidhaa kanaa Wilson Lima sakatta'iinsi manneen hidhaa keessatti eegalame yeroonsaa gara fuul duraatti akka dheerates ibsan.
Waggaa lama dura manuma hidhaa kanatti jeequmsa ka'een namoonni 56 ajjeefamaniiru.
Ragaan biyyaalessaa akka mul'isutti Biraaziil sirreeffamtoota 712,305 mana hidhaatii qabdi.
Lakkoofsi hidhamtootaa kun lakkoofsa manni hidhaa biyyattii keessummeessuu danda'u dachaa lama ta'a.
Kunimmoo namoonni walirratti akka heddummaatan, gareen qindaa'anii badii raawwatan akka seenan, haalli mijataan dhibuurraa hidhamtoonni akka jeeqan taasiseera.
Bara 2017 keessa lootee seentonni badii raawwatan manneen hidhaa Kaaba Biraaziil keessa jiran seenuun namoota 119 ajjeesaniiru.
Fulbaana darbemmoo dhukaasi sirreeffamtoota irratti erga banamee booda namoonni 92 baqatanii mana hidhaatii badaniiru, poolisiin tokko dhukaasa banameen du'eera.
Mootummaan Biraaziil rakkoo isa mudate kana keessaa ba'uuf hojimaata mannneen hidhaa sirreessuuf yaalus namoonni qindaa'anii yakka raawwatan waan dura dhaabbataniif milkaa'uu hin dandeenye.
Boordiin Filannoo bajata Birriin biiliyoona 3.7 gaafate.
Boordiin Filannoo Biyyaalessaa Itiyoophiyaa filannoo biyyaalessaa dhufu kan ittiin adeemsisu Birriin biiliyoonni 3.7 akka hayyamamuuf Koree Dhaabbii Dhimmoota Faayinaasii fi Baajataa Mana Marii Bakka Bu'oota Ummataa gaafateera.
Boordichi erga jijjiirama dhaabbatichaa taasisee jalqabee hojiiwwan hojjechaa jirurratti ibsa kenneera.
Hojiiwwan jijjiiramaa keessa tokko boordicha dhaabbata ummataaf amanamaa gochuun filannoo dhufuuf qopha'uuf kan karoorfame ta'uu ibsameera.
Kanaanis boordichi seerota fooyyessuu, fooyya'iinsa dhaabbatichaa taasisuu, marii dhaabbilee siyaasaa qopheessuu fi deeggarsa dhaabbilee siyaasaaf gochuun keessatti argamu.
Kanatti dabalees waldaalee Siiviikii waliin haalota hojjechuun danda'amu irratti fooyya'iinsi boordichaan godhamuu himameera.
Ministirri Dhimma Alaa Obbo Gadduu Andaargaachoo Pireezidaantii Jibuutii Ismaa'el Omar Geelee waliin mari'atan.
Pireezidaantiin Jibuutii Isamaa'eel Omar Geelee Ministira Dhimma Alaa Itiyoophiyaa Obbo gadduu Andaargaacoof masaraa mootummaatti simannaa taasisaniifiiru.
Hariiroon biyyoota lamaanii yeroo kamiyyuu caalaa cimee waggoota dhufan keessa boqonnaa haaraatti akka cehu Jibuutiin kutannoo guddaa qabdi jedhan Isamaa'eel Omar Geelee.
Ministirri Dhimma Alaa Jibuutii gama isaaniitiin hariiroon tarsiimawaa Itiyoophiyaa fi Jibuutii gidduu jiru waggoota dheeraaf kan turee fi bu'uura cimaa kan qabu ta'uu fi rakkoon kamiyyuu keessa dabarree hariiroo kana daran jabeessuuf ni hojjenna jedhan.
Fuulduratti xiyyeeffannoowwan gurguddoo addaan baasuun waliin hojjechuun biyyoota lamaaniifuu barbaachisaadha jedhan.
Mariin kun dhimmoota hawaasummaa, dinaagdee fi siyaasaa garaagaraarratti xiyyeeffateera jedha odeeffannoon Waajjira Ministeera Dhimma Alaarraa arganne.
Ministirri Dhimma Alaa obbo Gadduu Andaargaachoo daawwannaa hojiif gara Jibuutii imalan Obbo Gadduun gita isaanii Ministira Dhimma Alaa Jibuutii Mohammed Alii Yusuuf fi qondaaltota olaanoo biyyatti biroon simataman.
Ministirri Dhimma Alaa Obbo Gadduu Andaargaachoo daawwannaa hojiif gara Jibuutii imalaniiru.
Obbo Gadduun gara Jibuutii kan imalanis kaleessa galgala ta'uu ibsameera.
Ministirichi yommuu Buufata Xiyyaaraa Jibuutii gahanis gita isaanii Ministira Dhimma Alaa Jibuutii Mohammed Alii Yusuuf fi qondaaltota olaanoo biyyattii biroon simataman.
Obbo Gadduun erga Ministira Dhimma Alaa ta'anii muudamanii as Jibuutii yemmuu daawwatan kan isa jalqabaa yoo ta'u, turtii isaanin qondaaltota olaanoo biyyattii waliin dhimma waloorratti ni mari'atu jedha odeeffannoon Waajjira Ministeera Dhimma Alaa irraa arganne.
Hogganaan garee fincilaa Sudaan bakka isaan hin jirreetti duuti itti murteeffame ture baqannaa waggaa baayyeen booda biyyatti deebi'aniiru.
Yaasir Armaan fincila naannoo bulchiinsa Biluu Naayilitti bara 2011tti ka'e keessaa harka qabu jedhamuun himataman jedha BBCn.
As deebii isaanitti rakkoon qondaaltota mootummaarraa akka isaan hin mudanne himameera.
Omaar al-Bashiir erga aangoo irra gadi bu'anii torban jaha booda kan deebi'an haasaa nagaa buusuu irratti ni hirmaatu jedhame eegama.
Armaan garee fincilaa SPLM jedhamu bara 1980tti bulchiinsa Kaartuum yoo lolu Sudaa Kibbaa deemuun itti makaman.
Bara 2011tti Sudaan Kibbaa erga foxxoqxeen booda garee fincilaa SPLM-N hundeessuun loltuu Omaar al-Bashiir finciluu itti fufan.
Omaar al-Bashiir baatii Eblaatti mormii ummataa booda aangoorraa kaafamanii, manni maree waraanaa aangoo qabate.
Manni maree waraanaafi warraaqsi mormitootaa waa'ee egeree biyyattii irratti marii taasisaa turan.
Ministirri Muummee Itiyoophiyaa Doktar Abiyyi Ahimad kallattii kennaa jiru.
Waltajjiin jijjiirama Qonnarratti finnuufi gahee Hoggansaa jedhuun Ministeerri Qonnaa qopheesse Galma Abbaa Gadaatti kaleessa eegale har'as taa'aamaa jira.
Ministirri Muummee Itiyoophiyaa Doktar Abiyyi Ahimad kallattii kennaa jiru.
Seektarri qonnaa jijjiirama fiduuf hoggannis xiyyeeffannoon hojjechu qaba jedhan.
Waltajjiin jijjiirama Qonnarratti finnuufi gahee Hoggansaa jedhuun Ministeerri Qonnaa qopheesse Galma Abbaa Gadaatti kaleessa eegale har'as taa'aamaa jira.
Hirmaattonnis seektara qonnaa irratti riiformiin maaliif hingaggeeffamne?
Ammas qotiyumaan qotaa jirra.
Teeknooloojii gahaan hin jiru yaada jedhu hirmaattonni kaleessa kaasaniiru.
Har'a Ministirri Muummee Itiyoophiyaa waltajjii kanarratti argamun kallatti hojii fuula durarratti qooda fudhattonni hojjechuu qabanirratti kallatti kaa'a jiru.
Pireezidaantiin Naannoo Affaar Obbo Awwal Arbaa waltajji obbolummaa ummata Oromoo fi Affaar Magaalaa Adaamaatti har'a gaggeeffame irratti haasaa taasisanin akka jedhanitti, ummata Oromoo fi Affaar wanta tokko taasisu hedduutu jira.
Ummanni Oromoo fi Affaar ummata gargar bahuu hin dandeenyeedha ummata Afaan, amantaa, aadaa fi hortee tokko qabani jedhan Obbo Awwal.
Biyya kaleessa abbootii keenya irraa dhaalle nageenyaa fi misoomaan daaballee akkamitti dhaloota dhufu dhaalchisuu dandeenya jennee ummata oromoo waliin mari'achuuf asitti kan argamanne.
Nageenyi Oromoo eegamuun nageenyi Itiyoophiyaa eegamuudha kan jedhan obbo Awwal, Oromoon hin jiru jechuun Itiyoophiyaanis hin jiru jechuudha jedhan.
Sababni isaas Oromiyaan yoo jeeqame ummanni biyyatti marri ni jeeqama jedhan.
Laggeen hedduun kanneen akka Awaash Oromiyaa keessa bahanitti naannolee hunda kan fayyadan kanaaf nageenya oromiyaa eegisisuun nageenya Itiyoophiyaa eegisisuudha.
Kanaaf guddinni Oromiyaa guddina ummata Affaaris jennee fudhachuu qabna jedhan obbo Awwal.
Hariiroo ummattoota jidduutti eegalame kana gara naannolee hundatti babal'isuun daandii guddinaa fi badhaadhinaa irra imaluu qabna jedhaniiru.
Oromiyaa yoo gargaarre nu hunduu ni ceena, Oromiyaa yoo gargaaruu baanne immoo hunduu itti gaafatamummaa jalaa hin baanu jedhan.
Kanaaf naannoleen hundi Oromiyaa gargarree Itiyoophiyaa badhaate ijaaru qabannaa jechuun dhaamaniiru Obbo Awwal.
Marii obbolummaa ummata Oromoo fi ummata Affaar Adaamatti gaggeffamaa jiruurratti kan argamaan, Pireezidaantii Itti aanaan mootummaa naannoo oromiyaa obbo shimallis Abdiisaa hariiroon ummata Oromoo fi Affaar waggoota dheeraaf kan turee fi waan baayyee kan waliin qooddatan ta'uu himaniiru.
Ummanni Oromoo fi Affaar ummata yeroo gammachuu fi gaddaa tokkuumman waliin jiraata ture kan jedhan obbo shimallis, waaggoottan kurnaan darbaaniif ummata jaalalaa fi tokkummaan jiraacha ture ta'uu himan.
Affaar nagaa yoo hin taanee Itiyoophiyaan nagaa ta'uu hin danda'u waan ta'eef nagaa fi tasgabbii naannichaaf waliin hojjechuu qabna jedhan.
Abjuun shiraa namoota muraasaa akka hin milkoofnee fi sagaleen uummata bal'aa akka dhaga'auummuuf hojjetamuu qaba jedhan obbo Shimallis.
Rakkoo kanaan dura ture furuun Itiyoophiyaa, Bahaa Afrikaatti biyyaa beekamtuu akka taatuuf hojjechuun barbaachisa ta'uu dhaaman.
Afrikaan Kibbaa karaa demokiraasii kan filatte ayyaana sirna muudama hoggantuu ishee 6ffaa Pireezidaantii Siiraal Raamaafoozaa boru ni kabaji.
Sirna kana irratti hirmaachuufi Pireezidaantiin Saahilawarq Zawdeen guyyaa har'aa waaree booda gara Afrikaa Kibbaatti imalaniiru.
Sirni muudamichaas Istaa Looftees Vaarsifeliid kan magaalaa Piriitooriiyaa keessatti argamutti kan gaggeeffamu yoo ta'u, sirnicha irrattis hoggantoonni biyyoota biroo, bakka bu'oonni dhaabbilee idil addunyaa akkasumas lammiileen Afrikaa Kibbaa kuma kudhanitti lakkaa'aman akka irratti hirmaatan ni eegama.
Filannoo waliigalaa torbee lama dura biyyattiitti gaggeeffameen Paartiin Koongiraasii Biyyaalessaa Afrikaa mo'achuun walqabatee dheengadda Paarlamaan biyyattii Siiraal Raamaafoozaa pireezidaantii taasisee muuduun ni yaadatama jedha odeeffannoon Waajjira Pireezidaantii Itiyoophiyaa irraa arganne.
Waltajjiin marii hariiroo obbolummaa ummatoota Oromoofi Gaambeellaa har'a magaalaa Gaambeellatti mari'atamaa ture xumurame.
Waltajjii kanarratti gaaffileefi yaadota hirmaattotarraa ka'aniif pireezidaantootni naannolee lameenii deebii fi kallattii kaa'aniiru.
Daandii Asfaaltii Gaambeellaa Dambi Doolloo wal qunnamsiisu bara 2012 akka eegalamu karoorri qabamuu Obbo Shimallis himaniiru.
Kana qofa osoo hintaane bu'uuraalee misoomaa ummatoonni naannolee lameen waliin irraa fayyadamuu danda'an kan hojjetamu ta'uu eeraniiru.
Miidiyaan OBN Afaan ummata naannichaatiin yeroo qilleensaa akka kennuuf hirmaattotarraa yaada ka'eefis hojiitti akka hiikamuuf kan hojjetamu ta'uu obbo Shimmallis himaniiru.
Yuunvarsiitiin naannoo Oromiyaa hoggansa Gaambeellaaf carraa barnoota Ikoolarshiippii bilisaan kan kennu ta'uus waltajjicharratti ibsameera.
Shira ummata keenya walitti buusu hin keessummeessinu jechuun ummanni dammaqee nageenyasaa tifkachuu qaba jedhanii kana booda ilaalcha duubatti hafaa anaaf qofa jedhu kaleessa burkutaa'e dhabamsiisuun ilaalcha nuuf jedhuun bakka buusnee Itoophiyaa haaraa hunda keenyaaf taatu haa ijaarru jedhaniiru.
Dhumarratti Kennaa BMN Gaambeellaa qopheesse obbo Shimallis Abdiisaa, obbo Addisuu Araggaafi Af yaa'ii Caffee Oromiyaa aadde Loomii Badhootiif kennameera.
Taaxaq Ida'ootu gabaase.
Waltajjiin Hariiroo obbolummaa uummata oromoo fi Uummattoota Gaambeellaa cimsu Magaalaa Gaaambeellaatti taa'amu eegale.
Waltajjii kanaratti pireezidaantiin itti aanaan Naannoo Oromiyaa obbo Shimaallis Abdiisaa fi gitni isaanii pireezidaantiin N/Gaambeellaa Umood Ujuuluun argamaniiru.
Pireezedaantiin naannoo Gaambeellaa obbo Umood Ujuluu, keessummootaan baga nagaan dhuftani erga jedhani booda, uummanni Oromoo fi Gaambeellaa uummata hariiroo cimaa baroota dheeraa qabani jedhan.
Uummanni naannolee lameenii uummata obbolaa fi baroota dheeraaf nagayaa fi jaalalaan waliin jiraataa ture ta'uu himaniru.
Tokkummaa ummatootatiif gatiin kaffalame gochaa ebbifamaadhas jedhaniiru haasaa isaanitiin.
Shira xaxootaan  uummata walitti buusuuf gidiraan xaxamaa turuu kaasanii, sana hanbisanii nagayaa fi jaalala, tasgabbii biyyaa buusuuf fageenyi adeemame kan galateeffamu ta'uu kaasan.
Kana booda ummanni naannolee lamaanii hariiroo obbolummaa yeroo dheeraaf jiru cimsuun, biyya hunda keenyaf taatu ijaaruurratti wal utuba jedhaniru.
Waltajji obbolummaa kanarratti kan argaman Pireezidaantii Itti aanaan Mootummaa Naannoo Oromiyaa Obboo Shimallis Abdisaa, waliitti dhufeenya uummattoota Naannoolee lameenii daran cimsuuf mootummaan naannoo Oromiyaa xiyyeeffanno addaatiin ni hojjataa jedhan.
Ammaan booda buqqaatiin lammilee keenyaa lamuu hin deebi'uu, fedhii warra anaaf jedhuu dhisnee nuyi warra jedhuuf adda durummaan ni hojjannaa jedhan obboo Shimallis.
Karoora akka naannootti qabnuu qofa osoo hin taanee naannoo Gaambeella waliin maria'chuiun karoora waloo baasuun uummattoota lameenif qindoominaan ni hojjannis jedhaniru.
Kana booda warreen nu qooduuf socha'an ofirraa qolachuun tokkuummaa uummattoota lameeni  cimsuun biyya badhaatee uumuuf waliin hojjannas jedhan obboo Shimallis.
Itoophiyaan mandara qaamaa tokko qofa osoo hin taanee kan hunda keenyaati jedhaniru; kanaafis tokkuummaa keenya cimsuu barbaachisaa jedhaniru obbo Shimallis.
Sudaan bulchiinsa ummataatti deebisuuf mariin eegalame guyyoota sadiif osoo itti hin fufin hafe.
Kana kan godhan hoggantoota waraanaa biyyattii yeroo ta'an daandii mormitoonni cufan akka banan fedhu.
Ibsa televizhinitiin kennanin daandiileen Kaartuum keessa cufaman akka banaman gaafataniiru.
Daandii cufun kan eegale manni maree waraanaa ce'umsaa fi mormitoonni bulchiinsa siivilii ykn ummataatti deebisuuf waggoota sadii irratti erga waliigalani booda.
Gaafa Roobii poolisoonni namoota daandii cufan irraa ari'uuf dhukaasaniiru.
Mormitoonni Kaartum keessaa namoonni sagal akka miidhaman himanis mirkaneessuun hin danda'amu.
Waldhabdeen gaafa Wiixataas yoo xiqqaate namoota jaha galaafateera.
Hogganaan mana maree biyyattii bulchu Lewitinaant Janaraal Abdal Fattaah Abdelaarhaamn Burhaan mariin kan adda cite waligaltee xumuruuf haala mijessuufi jedhan.
Mormitoonni dhagaa akka kaasan, riqicha akka bananiifi waraana dubbii akka hin qoccolle gaafataniiru.
Durattimmoo dubbii himaan dhaaba mormituu â€˜opposition Alliance for Freedom and Change â€˜ Rashiid al â€“ Sayiid AFP'f akka himanitti waraanni mormitoonni daandii cufan akka banan gaafataniiru jedhan.
Hogganaan mana maree waraana ce'umsaa Sudaan akka jedhanitti silaa sa'aatii 24 keessatti haala aangoo qooddatan irratti dhaaba mormituu waliin waligalteen ni taasifama jedha BBCn.
Kunis, mana maree hanga filannoon dhufutti biyyatti hoogganu hundeessuu of keessaa qaba.
Erga bulchaan duraanii Sudaan aangoo irraa kaafamani as biyyattin waraana jala bulaa jirti.
Mormitonni immoo hanga bulchiinsi ummataa jiraatutti hin gallu jechuun mormiif daandirra jiru.
Pireezidaanti itti aanaa Mootummaa Naannoo Oromiyaa Obbo Shimallis Abdiisaan gaaffilee uummata irraa kaa'aniif deebii kennaan.
Godina qofa miti aanaaleettis gadi buunee uummata keenya waliin mari'annee hojii misoomaa keenya itti fufna jedhan.
Diinonni tokkummaa Oromoo diiganii Oromoo Oromoon cabsuuf deemaa jiru garuu hin dandaa'an jedhan.
Oromoon injifannoo argate itti fufsiisuuf tokkummaasaa cimsuu akka qabu himaniiru.
Oromoon haqa isaaf qabsaa'e, falaasmni idaa'amu hooggantoonni Oromoo qabatanii kaa'anis kanarraa madde jedhan.
Addunyaanis Oromoo badhaasuu jalqabdee jirti, badhaasni UNESCO'n Ministira Muummee Dr.Abiyyi Ahmad badhaases injifannoo uummata Oromooti jedhan.
Oromoon haqasaaf waan qabsaa'eef dhugaasaa kan deebises jedhan.
Miira keessaa baane tasgabbiin hojjechuu qabna jedhan.
Diinonni keenya saboota biraa buqqisanii boossisanii Oromoo ollaasaa waliin akka hin jiraanneef hojjetu jedhan.
Nuti ammoo jedhan Pireezidaanti itti aanaan Mootummaa Naannoo Oromiyaa Obbo Shimallis Abdiisaan lammiilee buqqaa'an deebisuun gocha badaa isaanii fashaleessaa jirra jedhan.
Obboloota keenya Geedi'oo buqqaa'an deebisaa jirra jedhan.
Rakkoo nageenyaa dhiyeenya kana uumameef hunduu akka amantaa isaatti dhiifama walii godhuu qaba jedhan.
Nuti ijoollee Abbaa gadaati warra addunyaaf demokiraasii fidedha yaada namaa hin ukkaamsinu,bilisaan namni yaada isaa karaa seeraan ibsachuu dandaa'a garuu Oromiyaa keessatti namni seera cabse itti gaafatama jedhan.
Addunyaan beekamtii kan nuuf kenneef duudhaa Oromoon waan deemaa jirruufi jedhan.
Abbootiin amantaas nagaa uummataaf hojjechuu akka qaban waltajjii marii kanarratti dubbataniiru.
Mootummaan naannichaas hawaasa hirmaachisee nageenya ummataa ni kabachiisa jedhan Obbo Shimallis.
Hojii misooma hojjetamanis sadarkaa sadarkaan hawaasa waliin qindoominaan akka hojjetamu himan.
Qonna Oromiyaa bu'uurarraa jijjiiruuf qonnaan bultoonni keenya godina Arsii kana keessatti gahee isaanii bahuu qabu.
Mootummaan Naannoo Oromiyaa ammoo maashinoota qonnaaf barbaachisan haala mijeessee akka dhiyeessu dubbataniiru.
Fuula keenya gara misoomatti deebisuun carraa hojii babaldhisuu qabnaan dhaamaniiru.
Sirnicharratti Abbootiin Gadaa fi Qeerroonis uffata aadaa Pireezidaantii Itti aanaa Mootummaa Naannoo Oromiyaa Obbo Shimallis Abdiisaa badhaasaniiru.
Akaaluu Baqqalaatu gabaase.Ameerikaan godaansa biyyoota adda addaarraa gara biyyasheetti taasifamu ilaalchisuun seera haaraa baaste.
Akka seera haaraa kanaatti namoonni gara Yuunaayitid Isteetisitti godaanan kanneen umuriin hin jaarre, kan barnoota qabanii fi afaan Ingilizii dubbachuu kan danda'an ta'uu qabu.
Pirezidaantiin biyyattii Doonaaldi Tiraampi waajjirasaanii olaanaa Waayit Haawusitti ibsa kennan keessatti sirna simannaa godaantotaa kan hidhata maatiitiin gara US seenuu deggeru jijjiiruu akka barbaadan wiixineessaniiru.
Eegumsi daangaarraa akka daranuu cimuu fi seerri simannaa koolu galtootaa akka cimus ibsaniiru.
Qondaaltonni olaanoon Dimokiraatotaa yaada Tiraampi dhiyeessan kanaan Kan utuu hin ga'in du'eedhaittiin jedhan.
Qondaaltonni kunneen sirni godaansaa haaraan kun ijoollee maatiiwwan godaantotaa US keessa jiran kan ragaa jireenyaa hin qabnetti karaa cufa waan ta'eef fudhatama hin qabu jedhu.
Pirezidaanti Tiraampi karoorri kun sirna qabiinsa godaantotaa US gara ammayyaatti kan ceesisuudha jedhan.
Godaantotaaf balballi keenya banaadha.Garuu godaantonni kanneen dandettii barnootaa qaban ta'uu qabu.
Godaantonni barnoota qaban kanneen gara US godaanan harka 12 turan.
Isaan kana gara harka 57 fi sanaa oliitti guddisuuf karoorfanneerra.
Akka isaan jedhanitti godaantonni biyya US'tti galmaa'uun dura afaan Ingilizii barachuu fi qormaata barnoota siiviksii darbuu qabu.
Adeemsa kenniinsa koolugaltummaa yeroo ammaa jiru kan qeeqan Pirezidaanti Tiraampi Biyyi keenya namoota dararaa mootummaa biyaasaanii baqatanii dhufaniif da'oo ta'uu taatee turuusheetti ittiin boonti.
Garuu namoonni karaa seeraa fi haqa qabeessa ta'een koolugaltummaa gaafatan sababa warra karaa seeraan alaa deemaniin carraa dhabaa jirujedhan.
Afa yaa'iin Mana maree bakka bu'oota uummataa Warra Dimokiraatotaa Nancy PelosiWiixineen seeraa dursee du'e kun karoora yeroo dheeraa hojjechiisu of keessaa hin qabu.
Namoonni hanga har'aatti gara US baqataa jiran namoota hin baranneedha jechuun hin danda'amu.
Yoo barnoota injinariingiitiin digirii hin qabaanne hin baranne jechuudhaa? jechuun yaada kenniteetti.
Miseensa Kongireesii Warra Dimokiraatotaa kan taate Pramila Jayapal gamasheetiin seerri haaraan kun sirni godaantotaaf carraa kennuu karaa maatii godaantotaatiin raawwatamaa ture kan adeemsa kenniinsa koolugaltummaa US'f bu'uura ta'e kan faallessuudha waan ta'eef sirrii miti jetti.
Namoota maatii horatanii biyya kana keessa jiraataniif eegumsi godhamu maal akka ta'e hin ibsamne.
Namoota miiliyoona 11 kanneen US keessa jiraatan garuummoo ragaa jireenyaa hin qabne of keessatti hin hammanne jetti.
Pirezidaanti Tiraampi haasawa isaanii keessatti Sababa ta'een yoo waaixineen karooraa kun mirkanaa'uu baate akkuma filannoon xumurameen hojiirra oolchina.
Yoo filatamnee teessoo caalmaa mana maree bakka bu'oota uummataa qabannee, seenetii hoogganne, achiis pirezidaantii taane karoora kana gara hojiitti hiikna jedhan.
Jiraattonni Godina Arsii akkaataa nageenya mirkaneessuun misooma itti fufsiisuun dandaa'amurratti Pireezidaanti itti aanaa Mootummaa Naannoo Oromiyaa Obbo Shimallis Abdiisaa waliin mari'ataa jiru.
Mariin kunis eebba Abbootii Gadaa fi manguddootaan jalqabe.
Qabsoo taasifame milkeessuun injifannoo kanaan Waaqni Oromoo gahe ceesisuu keessattis akka milkeessu kadhatan.
Bulchaan Godina Arsii Obbo Abaadiir Abdaa, keessummootaan baga nagaan dhuftan jedhan.
Injifannoo arganne lakkoofnee beekuun injifannoo dabalataa galmeessuuf uummanni keenya kutannoon hojjechuu qaba jedhan.
Pireezidaanti itti aanaan Mootummaa Naannoo Oromiyaa obbo Shimallis Abdiisaa, uummanni Oromoo naannoo Arsii uummata goota yeroo tokkoyyuu garbummaaf hin jilbeeffanne injifannoo har'a guutuun biyyatti gonfate fiduu keessattis adda durummaan uummata gahee olaanaa bahedha jedhan.
Rakkoo dhiyeenya kana uumameenis gaddi guddaan akka itti dhagaa'ame ibsuun,rakkoo uumame furree kallattii uummanni keenya nuuf kenne fudhannee hojiitti galuuf dhufne jedhan obbo Shimallis.
Jiraattonnis rakkoon dhiyeenya kana uumamee ture sabas ta'e amantaas bakka hin bu'u jedhan.
Nuti injifannoo argame ceesisnee misoomuu barbaannas jedhan.
Gaaffiiwwan misoomaa qaban kaasanii irratti mari'atamaa jira.
Jiraattonni humnoota injifannoo dhufe uummata Oromoo harkaa gatuu barbaadanitu rakkoo uumuu barbaada malee rakkoon tokkoyyuu uummata gidduu hin jiru jedhan.
Uummanni Oromoo sabootaa fi sablammoota naannoo isaa haammatee waliin jiraataa jira jedhan.
Duris waliin jiranne ammas jiraachaa jirra fuulduras waliin jiraanna jedhan.
Mootummaan naannoo Oromoo gaaffilee Oromoon qabsaa'eef deebisuuf kutannoon hojjechuu qaba jedhan.
Uummanni Oromoo akka itti waliin bulus beeka, akka saba bira waliin itti bulus beeka jedhan.
Oromoon gaafa qabsaa'u tokkummaan qabsaa'e injifannoo kanas waliin fides jedhan.
Dhaabbileen Oromoo wal-qoqqoduu dhiisanii tokkummaan aarsaa uummanni Oromoo ilmaan isaa qaqqaalii itti dhabe ceesisuu qabus jedhan.
Carraa hojii dargaggootaaf uumuuf hojiin hojjemu laafaadhas jedhan.
Carraa hojii uumuu keessatti Indaastiriin gahee bahuu danda'us akka hundaa'uuf gaafatan.
Nuti misooma keessatti hirmaannaa ni goonaa mootummaanis misoomawwan bu'uuraa hojjechuuf xiyyeeffannoo itti kennuu qaba jechuun yaadaa fi gaaffilee qaban dhiheeffataniru.
Pireezidaanti Itti aanaan MNO Obbo Shimallis Abdisaanis yaadaa fi gaaffilee ka'aniif deebii itti kennaniru jechuun rippoortarri keenya Akaaluu Baqqalaa gabaaseera.
Dhalattuu Somaalee fi miseensa Kongiraasiin Ameerikaa kan taate Ilhaan Omaar seera godaantootaa haaraa Doonald Tiraampii kaleessa ibsanirratti namoota qeeqan keessaa tokko.
Seerrichis namoota baratan, darggagoota, namoota Afaan Ingiliizii dubbachuu danda'aa fa'iif carraa fooyyee kan kennudha.
Sirna haarawa kana jalatti, nageenyi daangaa cimuun warra kolgaltummaa gaafataniirratti haallichi cimeera.
Kolgaltootaaf dugda keenya hin kenninu.
Pireezidaanticharraa waa'ee dhala namaa kanneen guyyaa haaraa qabachuuf yookiin haala badaa jalaa miliquuf jecha biyyaa bahan haala kanaan yoo dubbataan dhagahuun, baay'ee abdii nama kutachiisa, jedhu Addee Omaar.
Dabalataanis, Yeroon namoonni bulchiinsa kana keessa biyya isaan keessa jiraachuu barbaadan dubbatan yoon dhagahu, gara waan namni tokko hin yaadanetti kan nu geessudha.
Imaammata gara fulduraatti nu tarkaanfachiisu hojiirra oolchuu qabna.
Haasaa isaanii Waayit Hawuus tti godhaniin, Donaald Tiraamp seera haala namoonni sababa maatiisaanitiin gara US deeman dhiisuuf akka ta'aan dubbataniiru.
Jijjiiramni guddaan nuti goonu baqatoonni gara biyyaa keenya dhufaan ogummaa ol aanaa qaban %12 irraa gara %57 guddisuufi kana olii akka ta'u barbaanna, jedhaniiru.Leenjiin humna raawwachiisummaa hoggansaa cimsu guyyoota 15'f Akkaadamii Hoggansaa Mootummaa Naannoo Oromiyaan Magaalaa Adaamaatti kennamaa ture har'a ni Xumurama.Xumura leenjii kanarratti kan argaman Pireezidaantii itti aanaan Mootummaa Naannoo Oromiyaa Obbo Shimallis Abdiisaan argamuun kallattii hojii kennaa jiru.Injifannoon gama siyaasaan dhufe kan uummata Oromooti jedhan.Hooggansa ODP jalatti injifannoo dhufe guutuu Addunyaatu beekamtii kennes jedhan.Abbaa injifannichaa kan ta'e uummanni Oromoo injifannoo kana ceesisuuf tokkummaan socho'uu qabas jedhan.Hooggansi sadarkaan jirus fakkeenya ta'ee kutannoon hogganuu qaba jedhan.Pireezidanti itti aanaan Mootummaa Naannoo Oromiyaa Obbo Shimallis Abdisaa gaaffii leenjitotarraa ka'eefis deebii kennan.Tokkummaa Oromoof haarsaa barbaachisu ni kaffalla.Diina keenya kan injifanne tokkummaa keenyaan jedhan; ce'umsa dhufes kan milkeessunu Tokkummaa keenyan jedhan obbo Shimallis.Dhaabbileen oromoos dantaa uummata oromoorratti tokkummaan socho'uu qabu jedhan.ODP'n aadaa siyaasa Itoophiyaa bu'urraa jijjiire jedhan.Kanaan dura injifannoon siyaasaa kan dhufu dhiiga dhangala'uun, ODP'n garuu yaadaan mo'ateetu jedhaniru.Obbo Shimallis kallatti hojii kennannin, olaantummaa seeraan walqabatees namni kamiyyuu bilisummaan yaada isaa tarkaanfachiisuu ni danda'a garuu mirga nama akka dhiibuuf garuu eenyuufuu hayyamamuu hin qabu jedhaniru.Olaantummaan seeraa yoo hin jiranne misoomaa fi jijjiirama fiduun waan yaadamu miti,kanaaf hawaasa hirmaachisuun hooggansi sadarkaan jiru seera kabachiisuun murteessaadha jedhan obbo Shimallis.Diinagdeen walqabatees hooggansi keenya ciminaan irratti hojjechuu qaba jedhan.Bajata mootummaa ramadamu qixaan faayidaa uummataaf oolchuun barbaachisadha kan jedhan obbo Shimallis, faayinaansi sirnaan bulchuu, hojii hojjetamu hunda ija faayidaa uummata Oromoo kabachiisuun hojjechuun barbaachisadhas jedhaniru.Qonna irrattis Qonnaan bulaa ijaaruun oomisha dabaluun barbaachisadha; qonnaan bulaaf faayinaansii mijeessuun Qonna Ammayyeessuuf hojjechuu qabnas jedhaniru.Leenjiin kun mata dureewwan jaha jechuunis qabsoo Oromoo, ijaarsaa biyyaa,siyaasa -diinagdee gaanfa Afriikaa, gaggeessummaa uummataa, leenjii dadammaqinaa fi utubaawwan diinagderratti kennamaa akka ture Daayrektera olaanaa Itti aanaan Akkaadaamii Hoggansa Mootummaa Naannoo Oromiyaa Dr.Kabbadaa Gannatii ibsaniiru.Leenjii kanas humna haaraa dargaggoon guutame gaggeessitoota 1,800 tti siqanitu leenji'e jechuu isaanii Rippoortarri keenya Akaaluu Baqqalaa gabaaseera.Taphni darbii Oromiyaa booru ni gaggeeffamaFinfinnee, Muddee 24, 2012 (FBC) - Piriimiyar Liigii Itiyoophiyaa tapha torbee 6ffaa guyyaa boruutin darbiin Oromiyaa magaalaa Adaamaatti ni gaggeeffama.
Taphoota shan taphachuun Piriimiyar liigichaan sadarkaa 5ffaa irratti kan argamu gareen kubbaa miilaa magaala Adaamaa,taphoota walfakkaatu taphachuun sadarkaa 10 irratti kan argamu Abbaa Jifaar ni keessummeesa.
Taphni darbii Oromiyaa kun booru sa'aatii 9:00 irraa eegaluun Istaadiyeemii Abbabaa Biqilaa Adaamaatti ni gaggeeffama.
Gareen lamaanuu taphoota marsaa shan taphataniin qabxii tokko qofaan walcaalu.
Adaamaan torbee darbe Shiree Indaasillaasee waliin tokko qixa yoo ba'u, Abbaan Jifaar ammoo Qidduus Giyoorgiis 2-1 injifachuun kan yaadatamudha.
Liigiicha gareen kubbaa miilaa Walwaaloo Aaddegiraat qabxii 10niin dursaa jira.
Marsaa 6ffaa Piriimiyar liigiichaa booru eegaluun taphoonni 8 kan taphataman ta'uu ragaan Federeeshinii Kubbaa Miilaa Itiyoophiyaa irraa argame ni agarsiisa.
Liigiicha gareen kubbaa miilaa Walwaaloo Addagiraat qabxii 10niin dursaa jira.
Shaampiyoonaan Atleetiksii Guddattoota Itiyoophiyaa boru xumura ni argata.
Shaampiyoonaan Atleetiksii Guddattoota Itiyoophiyaa oolmaa isaa guyyaa 5ffaan har'a dorgommiiwwan 8 xumura argataniiru.
Dorgommii guddattoota umurii 16 fi 18 gadii koorniyaa lamaaniinuu gaggeeffameen gosti Ispoortii 8 guyyaa har'aa xumura argatee jira.
Gulaalliin xumuraa fiigicha meetira 200 koorniyaa lamaaniinuu har'a kan dorgomame yoo ta'u,shaampiyoonichi guyyaa boruu dorgommii xumura hafan gaggeessuun kan golobamu ta'uu ragaan Federeeshinii Atleetiksii Itiyoophiyaa argame ni mul'sa.
Federeeshiniin Kubbaa Miilaa Itiyoophiyaa hojjettoota yeroo dheereef tajaajilan galateeffate.
Federeeshinichi hojjettoota isaa bara dheeraaf mana hojichaa tajaajilan 6 sirna galateeffanna guyyaa har'aa Hooteela Eeliyaanatti qopheessen badhaasa jajjabeessituu laachuun galateeffateera.
Hojjettoonni kunneen mana hojichaa waggaa 30 hanga 40 tajaajiluun warreen soorrama bahaniidha.
Federeeshinichi tokkoon tokkon isaanii Birri kuma 50 badhaasuu isaa ragaan Federeeshinichaa argame nu muul'isa.
Sagantaan sosochii qaamaa marsaa 6ffaan namoota kuma 200 ol hirmaachisu Dilbata dhufu Finfinneetti ni gaggeeffama.
Jiraattootni magaalichaa Sosochii qaamaa aadaa akka godhataniif Ispoortiin hunda hirmaachisu Dilbata kan gaggeeffamu ta'uu Seekreeteeriyaaliin Preesii Magaala Finfinnee aadde Feevan Tashoomaa himaniiru.
Sosochiin qaamaa Dilbata dhufu ganama sa'aatii 12:00 irraa eegalee gaggeeffamu kun akka Afrikaatti Ispoortii hirmaattoota hedduu isa jalqabaa ta'a jedhaniiru.
Ispoortichi dhaadannoo â€˜misooma magariisummaa Finfinneef qooda koo nan baha' jedhuun gaggeeffama.
Waldaan Kubbaa Miillaa Gaanaa leenjistoota biyyooleessaa sadarkaa hundarratti argaman gaggeessuu ishee beeksifte.
Waldichi leenjistota olaanaa fi gargaartota isaanii kan garee biyyoolessaa dhiirotaa fi dubartootaa hojirraa gaggeessuu beeksiseera.
Gaggeessichi koorniyaa lamaaninuu leenjiftoota olaanoo fi gargaartota guddattootaa fi dargaggootaa kan dabalatedha.
Gaggeessaan kun qaama fooyya'iinsaa ta'uu waldichi beeksiseera.
Lammiin Seeneegaalii fi taphataan sarara fuulduraa Liivarpool Sayidoo Maaneen taphataa cimaa sarara fuulduraa Afrikaa bara kanaa ta'e.
Sayidoo Maaneen Mahaammad Saalaahi fi Riiyaad Maahireez caaluun taphata cimaa bara Faranjootaa 2018/2019 Afrikaa ta'uun filatamuu isaa himameera.
Maaneen bara dorgommii 2018/2019 keessa taphoota hunda irratti goolii 30 lakkoofsisuun Liivarpoolii abbaa waancaa shaampiyoonsi Liigii Awurooppaa akka ta'u shoora olaanaa bahee jira.
Bara kanas priimeyar liigii Ingiliz irratti goolii 15 galchuun liivarpool liigicha garaagarummaa qabxii 13 akka dursuuf qooda olaana taphateera.
Sirna badhaasaa kana irratti dubbii taasiiseen Maaneen â€˜moo'achuu kootti daraan gammadeen jira, kubbaan miilaa hojii kooti, hojii koo ammoo baayy'ee jaaladha' jedheera.
Sirnichi Gibtsi magaalaa Huraagihaadaatti kan gaggeeffame yoo ta'u, Mahaammad Saalaahi fi Riiyaad Maahireez sirnicha irratti hin argamne jdhameera.
Atleetonni Itiyoophiyaa dorgommii idil addunyaa Sanbataa fi Dilbata gaggeeffameen qabxii boonsaa galmeessisan.
Atleetonni Itiyoophiyaa dorgommii idil addunyaa Sanbataa fi Dilbata gaggeeffameen qabxii boonsaa galmeessisaniiru.
Torbee dabarsine Sanbataa fi Dilbata atleetonni dhiiraa 9 fi shamarran 12 dorgommii addunyaa garagaraarratti hirmaataniiru.
waldorgommii maraatoonii Xi'aameen Chaayinatti gaggeeffameen dhiirootaan Atleet Birhaanuu Nabbabeew fageenya sa'aatii 2:08:16 sadarkaa 1ffaan yoo injifatu, Atleet Girmaay Birhaanuu fageenyaa sa'aatii 2:08:52, Atleet Abdiisaa Tashoomee fageenyaa sa'aatii 2:10:21, Atleet Dajanee Gonfaa ammoo fageenya sa'aatii 2:11:07 walduraa duubaan 3ffaa, 4ffaa fi 5ffaan xumuraniiru.
Atileetoota shamaraniin Atleet Madiinaa Damee dorgommicha fageenya sa'aatii 2:26:12 sadarkaa 1ffaan yoo injifattu, Atleet Masarat Husseen Dubbisoo fageenya sa'aatii 2:26:28, Atleet Aferaa Godfaay Birhaa fageenya sa'aatii 2:26:42 fi Atleet Hiwoot Ayyaalew fageenya sa'aatii 2:26:54 walduraa duubaan sadarkaa 2ffaa, 3ffaa fi 4ffaa qabachuun xumuraniiru.
Waldorgommii maraatoonii Meeridaa Meeksikootti gaggeeffameen Atleet Gazaaheny Hundee fageenya sa'aatii 2:17:19 sadarkaa 1ffaan dorgommicha injifateera.
Waldorgommii walakkaa maraatoonii Adanaa Tuurkitti gaggeeffameen dhiirootaan Atleet Gaataayee Fissehaa fageenya sa'aatii 1:02:34 sadarkaa 3ffaan yoo xumuru Atleet Faxxanee Alamuu Raggaasaa ammoo fageenya sa'aatii 1:07:14 sadarkaa 6ffaan xumureera.
Dorgommicha atileetoota shamarraniin Atleet Attaalel Annimuut fageenya sa'aatii 1:09:49 sadarkaa 2ffaan yoo xumurtu Atleet Agaree Balaachew ammoo fageenya sa'aatii 1:10:56 sadarkaa 4ffaan xumurteetti.
Waldorgommii qaxaamura biyyaa Amoreebi'eeta Ispaanitti gaggeeffameen fageenya meetra 10700 dhiirootaan Atleet Inyaaw Makonniin fageenya daqiiqaa 33:32 sadarkaa 1ffaan yoo xumuruu gama shamarraniin fageenya meetra 8700 Atleet Tsigee Abrahaa daqiiqaa 29:54 sadarkaa 1ffaan xumurteetti.
Bunni Itiyoophiyaa Hadiyyaa Hoosaa'inaa 5-0n injifate.
Tapha Piriimiyar Liigii Itiyoophiyaa torbee 6ffaan Bunni Itiyoophiyaa Hadiyyaa Hoosaa'inaa 5-0n yoo injifatu darbiin Oromiyaa qixaan xumurame.
Tapha Piriimiyar liigii marsaa 6ffaa har'a taphatameen Bunni Itiyoophiyaa Hadiyyaa Hoosaa'inaa 5-0n, Faasiil Bahaar Daar 3-0n, Dirree daawwaan Buna Sidaamaa 2-1n yoo injifatan, Adaamaa fi Abbaa Jifaar 0-0n qixa bahaniiri.
Sa'aatuma walfakkaatuutti kan gaggeeffame taphni Walwaaloo Aaddegiraatii fi Magaalaa Hawaasaa, Akkasumas Magaalaa walqixxee fi Sihuun Shiree goolii malee qixa xumurameera.
Shaampiyoonaan Atleetiksii Guddattoota Itiyoophiyaa olaantummaa Oromiyaan xumurame.
Shaampiyoonaan Atleetiksii Guddattoota Itiyoophiyaa magaalaa Asallaatti guyyoota 6'f gaggeeffamaa ture olaantummaa Oromiyaan xumurame.
Shaampiyoonnicha Oromiyaan koorniyaa lamaaniinuu qabxii walii galan injiffachuun abbaa waancaa ta'ee jira.
Sagantichi guyyaa har'aa bakka itti aantuun Pireezedaantiin Federeeshiinii Atleetiksii Itiyoophiyaa Atleet Daraartu Tulluu, keessummoonni kabajaa federaalaa fi naannoolee argamanitti sirna hoo'aa ta'een xumuramuu isaa ragaan Federeeshiinii Atleetiksii Itiyoophiyaa argame ni agarsiisa.
Jimmaa Abbaa Jifaar imala moo'annaa isaa itti fufee jira.
Taphoonni Priimeyar Liigii Itiyoophiyaa torbee 7ffaan guyyaa har'aa magaaloota garaagaraatti gaggeeffameera.
Taphoota har'a gaggeeffameen:- Jimmaa Abbaa Jifaar Magaalaa Walqixxee 1-0n Yuunvarsiitiin Walwaaloo Aaddegiraat Magaalaa Dirree Daawwaa 2-0n, Maqalee 70 Indertaan Magaalaa Adaamaa 2-0, Magaalli Bahaar Daar Buna Itiyoophiyaa 3-2, Hadiyyaa Hoosaa'iinaan Buna Sidaamaa 2-1n injifataniiru.
Magaalaan Faasiilii fi Walaayittaa Diichaan 1-1n qixa yoo bahan, Qidduus Giyoorgisii fi Magaalaan Hawaasaa ammoo goolii malee qixaan xumuraniiru.
Tapha guyyaa kaleessaa gaggeeffameen ammoo Sihuun Shireen Magaalaa Sabbataa 1-0n injifateera.
Liigicha Walwaaloon qabxii 14n yoo dursu, Maqalee 70 Indertaan qabxii 13 sadarkaa 2ffaa irratti argama.
Jimmaa Abbaa Jifaar qabxii 10 sadarkaa 6ffaa qabatee jira.
Guddataan uUmrii waggaa 11 ulfaatina kiilo giraama 100 kaasuu danda'e.
Guddataan lammii Raashiyaa umuriin isaa waggaa 11 ta'e ulfaatina kiilo giraama 100 kaasuun namoota ajab jechisiisee.
Guddattoonni hedduun yeroo boqonnaa isaanii viidiyoo ilaaluu fi taphattoota garagaraatti dabarsu.
Tiimoreey Kiliiviikn baadiyyaa Raashiyaatti dhalatee gudate.
Yeroo boqonnaa isaa giddugala ga'umsa sosochii qaamaa (jiimnaaziyamii) keessatti ispoortii garaagaraa hojjechuun dabarsa.
Tiimoreey yeroo umuriin isaa waggaa shan turetti abbaan isaa mana ispoortii ulfaatinaa (jiimnaaziyamii) galuun ispoortii yoo hojjetu arguun fedhiin ispoortii ulfaatinaa hojjechuu horachaa dhufe.
Abbaan Tiimoreey feedhii mucaa isaa ilaaluun sosochii ispoortii ulfaatina garaagaraa akka leenji'uu fi dorgommii irratti akka hirmaatu ni jajjabeessa ture.
Haaluma kanaan yeroo umuriin isaa 6 naannichatti dorgommii ispoortii ulfaatinaa adeemsifame irratti dorgomuun ulfaatina kiilo giraama 55 kaasuun kanneen umuriin isaa caalaa faana dorgomee mo'achuun murteessitoota ajab jechisiisera.
Dorgommii ulfaatina kaasuu Cheeliyaa Biiniskitti adeemsifameen ulfaatina kiilo giraama 100 kaasuu danda'eera jedhame.
Yeroo itti aanutti ulfaatina kiilo giraama 105 kaasuun galmee dinqisiisoo addunyaa irratti galmaa'uuf qophii taasisaa jiraachuun himameera.
Shaampiyoonaan Atleetiksii Guddattoota Itiyoophiyaa akkuma itti fufetti jira.
Shaampiyoonaan Atleetiksii Guddattoota Itiyoophiyaa Istaadiyeemii Magariisaa Asallaatti gaggeeffamaa jiru oolmaa isaa guyyaa 3ffaan itti fufee jira.
Guddattoota hedduu kan hirmaachise Shaampiyoonaan guddattootaa kun Atleetoota haaraa baasuuf carraa guddadha jedhameera.
Dorgommii hanga ammaatti gaggeeffameen darbannaan Aloolloo, Diskasii, fiigichi fageenya meetira 400 dubartootaa fi 800 kan dhiirotaa xumura argachuu ibsameera.
Oolmaa isaa guyyaa 2ffaatiin guddattoonni umurii 16 fi 18 darbannaa diskasii, utaalcha, fiigicha meetira 100, 400 800 dhiirotaa fi dubartootaa gosa dorgommii 12 xumuramuu himameera.
Dorgommiin darbannaa eeboos koorniyaa lamaaniinuu eegalameera.
Guyyaa har'aas fiigichi gufachiisaa meetira 400 fi 2000 dhiirootaan, meetira 100 fi 2000 dubartootaa dorgomameen dorgommiin 9 xumura argachuu isaa ragaan Federeeshinii Atleetiksii Itiyoophiyaa argame ni mul'isa.
Ijaarsi Istaadiyamii Idil Addunyaa Aday Ababaa %99 xumurameera.
Istaadiyamichi guutummaan yammuu xumuramu teessodhaan namoota kuma 60 ol keessummeessuu danda'a.
Koomiishinarri Koomiishinii Ispoortii Federaalaa obbo Eeliyaas Shikkuur ijaarsi marsaa jalqabaa Birrii biiliyoona 2 fixeera jedhaniiru.
Ijaarsi marsaa 2ffaas dhiyeenya kan eegalu ta'uu ibsaniiru.
Mootummaan federaalaa baasii ijaarsasaa kan uwwise yammuu ta'u,dhaabbanni Chaayinaa Koorporeeshiniin Injinariingii Steet jedhamu bara 2008 eegalee hojjechaa jira.
Ijaarsa marsaa 2ffaatin uwwisni baaxii, afaan margaa fi hojiin naannessaa istaadiyamicha miidhagsuu ni hojjetama.
Kunis baatii 3 keessatti ni xumurama jedhameera.
Loozaa Abarraa liigii dubartootaa Maaltaan taphattuu cimtuu baatii Sadaasa fi Muddee ta'uun filatamte.
Taphattuun garee biyyaaleessa Itiyoophiyaa fi taphattuun sarara fuulduraa garee dubartoota Biirkiirkaaraa Maaltaa taphattuu cimtuu baatii Sadaasa fi Muddee bara Faranjootaa 2019 ta'uun filatamte.
Loozaan Waajjira muummee Maaltaa'BOV' irraa badhaasicha fudhachuu ishee ragaan fuula marsariitii garichaarraa argame ni agarsiisa.
Maraatoonii Hiwustan Amajjii 19 dorgomamuuf Atileetonni Itoophiyaa tilmaama injifannoo argataniiru.
Dubaraan Shampiyooniin dorgommichaa Biruktaayit Daggafaa yeroo 4ffaaf dorgommicha injifattee seenaa haaraa galmeessuuf morkiin atileetota Itoophiyaa 7 waliin fiigdu ni eegama.
Fageenyichaan sa'aatii foyyaa'aa kan galmeessaan Shukkoo Ganamoo, Baqqalach Guddataa, Sicaalee Dalasaa, Masarat Ballaxaa, Balayinash Fiqaaaduufi Askalee Mirach ni hirmaatu.
DhIraan Taarikuu Baqqalaa, Boonsaa Didhaa,Abdii Ibrahim, Kalkilee Gazzahanyii fi Amanu'el Mesel morkiin taasisan si'oominaan eegama.
Bifuma walfakkaatuun dorgommiin walakkaa Maraatoonii achuma Hiwustanitti dorgomamuun dubaraan Galatee Burqaa,Ruutii Aagaafi Gooyitom G/Silaasee ni hirmaatu.
DhIraan Jamaal Yimar, Shuraa Qixxataafi Andu'amlek Ballihuu morkiin atileetota fageenyichaa waliin taasisan ni eegama.
Waancaa mo'aa mo'atoota Ispeenin Riyaal Maadriid Xumuraaf gahe.
Gareen Ziinaddiin Ziidaan edaa galgalaa Vaalenshiyaa injiifachuun xummuraaf gahuu mirkaneeffate.
Riyaal Maadriid gooli 3fi1'n Vaalenshiyaa injiifachuun taphaa waancaaf darbeera.
Riyaal Maadriid Gareth Bale , Kaarem Beenzemaa fi Edan Hazard miidhaman dhabuus salphumatti Vaalenshiyaan injiifachuu milkaa'e.
Gareen Ziinaddin Ziidaan gooli Tooni Kroos,Iskoo fi Luukaa Moodriich galchaniin injiifate.
Vaalenshiyaan goolii mo'atamuu jalaa kilabicha hin baararree Daniel Parejo rukkuttaa adabbiin galcheera.
Wancaan mo'aa mo'aattootaa Ispeen galgalaa kanaas itti fuufuun Baarseloonaa fi Atiletikoo de maadiriid sa'aatii 4 irraa waliin taphatu.
Taphataan Liivarpuul Saayidoo Maanee Federeshinii Kubbaa miilaa Afriikaa kan ta'e Caf'dhaan taphataa cimaa bara 2019 jedhamuun badhaafame.
Taphataan sarara fulduraa Liivarpuul waahila isaa taphataa garee biyyaaleessaa Igpitii fi Liverpuul Mohaammad Saalaa fi taphataa Maanchistar Siitii fi garee biyyaaleessaa Aljeeriyaa kan ta'e Riyaad Mahreez dursuun badhaasicha fudhate.
Maaneen, 27, kilabii Liivarpuuliif bara dorgommii 2018- 2019 irratti Shaampiyoonsi liigii akka mo'ate kan gargaare yoo tahu taphatoota waliigalaa irratti galchii 30 kilabiisaaf galcheera.
Bara dorgommii 2019-20 irratti goolii 15 galcheera- Liivarpuul garaagarummaa qabxii 13 Piriimeer Liigii Ingliiz dursaa jira.
Badhaasa kana injiffachuu kiyyaan baay'ee gammadeera.
Kubbaan miilaa hojii kiyya, kanaaf nan jaaladha,  jedhe Maaneen.
Maatii kiyya, hirriyoota kiyya, garee biyyaaleessaa, Federeshiinichaafi kilabii Liivarpuul galateeffachuu barbaada.
Guyyaan kun anaaf guyyaa addaati.
Godina Iluu Abbaa Booritti Waldorgommiin Ispoortii manneen barnootaa Bulchinsaa magaalaa Mattuu giddutti gaggeeffamaa ture xumurame.
Waldorgommiin ispoortii manneen barnootaa bulchinsa magaalaa mattuu gosoota ispoortii afuriin manneen barnootaa 11 giddutti guyyota 10f gaggeeffamaa ture xumarameera.
Waldorggommiin kunis gosoota ispoortii kubbaa miilaa fi saaphanaa saala lamaaniin akkasumas atileetiksiifi teenisa minjaalaatiin dorgomame.
Haaluma kanaan maneen barnootaa qabxii olaanaa galmeesisaniif badhaasa waancaa fi medaaliyaa gara gara geggeessitoota bulchiinsa magaala mattuu fi godinichaan laatameer.
Itti gaafatamaan Waajjira Ispoortii Bulchinsa Magaalaa Mattuu Obbo Salamoon Mokonnin kaayyoon waldogommii Ispoortii kanaa, isporteessitoota olgudatan horachuun ispoortii magaalichaa laafee ture cimsuuf jedhan.
Waldorgommiin kunis barattoota manneen barnootaafis ta'e dargaggota magaalichaaf carraa waldorgommii ispoortii uumuuf jedhu.
Kana malees rakko istaadiyeemi bulchiinsi magaalichaa qabu furuuf bara kana birri milliyoona 1 fi kuma dhibba lamaan Istaadiyeemi magalichaa suphuuf hojjatama akka jiru obbo Saalamon dubbataniiru.
Itti gaafatamaan waajjira Barnootaa Godina Iluu Abbaa Boor Obbo Kabbadaa Neggesuu bara kanaa Aanaale godinichaa hunda keessatti Ispoortii manneen barnootaa cimsuuf hojjatamaa jiraachuu eeranii, muuxannoon bulchiinsa magaalaa Mattuu babbal`achuu akka qabu dubbatataniiru.
Barattoonni manneen barnootaa magaalichaa irraa waldorgommii kana irratti hirmaatanis, waldogommiin ispoortii akkanaa jiraachuun isaa qaama isaanii cimsuun cinatti walitti dhufeenya manneen barnootaas ni cimsa jedhan.
Waldorgommii kana irratti isporteessitonni 650 hirmataniiru jechuun Matturraaa Addunyaa Tusaatu gabaase.
Haleellaa boombii magalaa Naqamteetti Roobii raawwateen booda taphataan kubba miilaa kilabii bulchiinsa magaalaa Naqamtee tokko ajjeefame.
Roobii galgala naannoo sa'aa tokkoo keessa magaalaa Naqamtee hoteela Faakti jedhamu irratti boombiin darbatamuun namootni muraasi madaa'uu BBC'n odeeffateera.
Haleellaa boombii kanaa hordofuunis taphataan kilabii bulchiinsa magaalaa Naqamtee Wandoosan Yohaannis jedhamu rasaasaan dhahamee ajjeefameera.
Taphataan kun dhohiinsa boombiin osoo hin taane rasaasaan dhahamee akka ajjeefame hospitaalli Naqamtee mirkaneessee jira.
Leenjisaa kilabii Bulchiinsa Magaalaa Naqamtee kan ta'an Obboo Chombee Gabirehiwot, kaleessa galagala yeroo haleellaan boombii raawwatu mana nyaataa Faakti jedhamu keessa akka ture BBC'tti himeera.
Sababa dhohiinsa dhaqqabeen yeroo namootni fiiganii lubbuu oolfachuuf jedhan, kufee miidhaan qaamaa akka isa irra gahe dubbata.
Taphattoonni Kilabii Bulchiinsa Magaalaa Naqamtee afur dhalootaan naannoo Kibbaa ta'an waliin hoteela Faarmilaandi jedhamu mana nyaataa Faaktitti aanee argamu keessa akka turan hima.
Erga boombichi dhohee osoo baqannuu miila koo irra miidhaan waan dhaqqabeef hokkolaa osoon fiigaa jiruu mucaa inni amma du'e Wandosan naaf bilbilee oolteettaa? jedhee na gaafate.
Ani ooleera isin of eeggannoo godhaatii gara bakka jireenya keessaniitti deemaa jedheen mana yaalaa dhuunfaa tokko gale jedha leenjisaan kun.
Qaamni nageenyaa akkuma boombiin dhoheen naannicha marsuun sakatta'insa gaggeessaa akka turan jiraattonni BBC'tti himaniiru.
Akkuman mana yaalaa seeneen sagalee rasaasaa wal faana dhukaafamen dhagahe jedha Chombeen.
Yeroo muraasa booda "taphataan kee rasaasaan dhahameera hospitaalatti koottu jedhamee akka itti bilbilame hima.
Namni itti bilbile loltuu akka ta'eefi lakkoofsa bilbilaa isaa taphattoota biroo Wandoosan waliin turan irraa akka fuudhes dubbata.
Taphataan kun haleellaa hoteela Faakt jedhamu irratti raawwatameen akka ajjeefame aanga'oonni naannoo Oromiyaa himaniiru.
Hospitaalli Naqamtee akka jedhutti garuu taphataan kun rasaasaan dhahamee ajjeefame.
Hospitaala Naqamtee irraa Dr. Daamxoo Gaarradoo BBC'tti akka himanitti rasaasni taphataan kun ittiin dhahame bobaa isaa jalaan karaa mirgaa seenee kalee isaa karaa bitaatiin bahe.
Taphatichi Roobii galgala naannoo sa'aatii 2 hospitaala akka gaheefi wayita gahu lubbuun akka keessa hin turre dubbatu.
Haleellaa boombii raawwatame kana eenyu akka raawwateefi maaliif akka ta'e hin beekamu.
Haa ta'u malee Obbo Addisuu Araggaa namootni haleellaa kana raawwatan to'annaa poolisii jala ooluu barreessaniiru.
Ajjeechaan taphataa kanarratti aanga'ooti magaalaa Naqamtee deebii akka nuuf kennan yaallee itti hin milkoofne.
Wandoosan Yohaannis dhalataa magaalaa Hawaasaa naannoo Koren jedhamuu yoo tahu, kilaboota akka Poolisii Kibbaa, Walqixxee, Silxee Waraabeef taphataa tureera.
Jalqaba dorgommii Liigii Ol Aanaa bara kanaa irraatti ammoo Buttaa Jiraa irraa Kilabii Bulchiinsa magaalaa Naqamtee galuun leenjisaa isaa duraaniitti makame.
Dorgommii bara Kanaan Kilabiin Bulchiinsa magaala Naqamtee ramaddii C keessaa liigichi xumuramuuf taphootni sadii osoo hafanii sadarakaa arfaffaa irratti argama.
Hospitaala yoo gahanis taphataan sun rasaasaan rukutamuu akka argan dubbatuIjaarsi istaadiyeemii wallaggaa marsaa jalqabaa waggaa 10 booda xumuramuun eebbifame.
Istaadiyeemichi deeggarsa maallaqaa uummataa fi mootummaa Naannoo Oromiyaa irraa argame Birrii miliyoona 196'n kan ijaarame yoo tahu ijaarsi isaa yeroo dheeraaf lafa irra harkifachuun isaa komii guddaa kaasaa tureera.
Sirna eebbaa istaadiyeemichaa irratti MM Abiy Ahimad fi pirezidantiin Mootummaa Naannoo Oromiyaa Obbo Lammaa Magarsaa argamaniiru.
MM Abiy Ahimadii fi Obbo Lammaan dirricha keessatti kubba waliin dhiituun hawwaasa isaan simachuuf bahe hedduu fuulduratti eebbisiisaniiru.
Jiraattotni magaalaa Naqamtee fi naannaa ishees simannaa fi sirna eebbaa kana irratti kumaatamaan bahaniiru.
Baajatni istaadiyeemichaaf qabame malaammaltummaan manca'eera jechuun uummatni yeroo dheeraaf komii kaasaa ture.
Haa tahu malee istaadiyeemichi baajata xiqqaan qulqullina isaa eeggatee kan ijaaramedha jedhan Obbo Tashoomaa Gammadaa itti gaafatamaan ijaarsa istaadiyeemichaa.
Istaadiyeemiin Wallaggaa jalqabbii ijaarsa istaadiyeemota biroo kan akka istaadiyeemii Baahir Daarii fi Hawwaasaaf bu'uuradha.
Istaadiyeemiin wallaggaa bara 2001 A.L.I keessa uummataan ijaaramuu kan jalqabe yoo tahu jiraattotni wallagaa arfanii fi quuqamtootni kaanis keessatti hirmaatanii ture.
Fulbaana 1 bara 1999 ture istaadiyeemichi yeroo HIV AIDS magaalaa Naqamtee keessatti babal'atu bakka oolmaa dargaggota isaaniif mijeesssu qabna jechuun namoota muraasaan gidduutti mariin kan eegale.
Sana boodas hoggansi mootummaa magaalichaa fi godinaa keessatti hirmaachuun uummata keessas koreen filamee akka jalqabuuf murtaa'e.
Obbo Tashoomee Gammadaa namoota yeroo sana yaada kana wixineessan keessaa tokko turan.
Boodas hogganaa ijaarsa istaadiyeemicha tahuun filamuun hanga ammaatti kaffaltii miindaa tokko malee hojicha uummata bakka bu'uunis hordofaafi hojechiisaa turaniiru.
Kunis dargaggota fayyaa qabeeyyii humna misoomaa tahan horachuu qabna malee osoo nuyi jirruu maaliif dhalootni dhukkuban miidhama jechuun ture kan eegalle jedhan.
Istaadiyeemiin kun kan uummataati,uummatatu ofumaan jalqabe jedhu Obbo Tashoomeen.
Abbootii qabeenyaa fi uummatni godinaalee garaagaraa keessatti hirmaataniiru.
Bara 2001 Teletooniin qophaa'e irratti birriin Waadaa galamee miiliyoona 48 ol kan tahu walitti qabamuu itti gaafatamaan ijaarsichaa Obbo Tashomaan himaniiru.
Maqaa kaampaanii MIDROK'n abbaan qabeenyaa Sheek Allaamodiin Birrii miiliyoona 14 nuuf kennanii ture.
Dabalataan jedhan Obbo Tashoomeen maqaa maatii isaaniin akka dhuunfaatti doolara miiliyoona tokko [$1Mn] kennuuf waadaa nuuf galaniis waadaa isaanii hin raawwatne jedhan.
Sheek Allamodiin mana hidhaa waan turaniif amma yeroo biyyatti deebi'uun tasgabbaa'an akka nuuf kennaniif ni gafannas jedhan Obbo Tashoomeen.
Ijaarsi istaadiyeemii Wallaggaa yeroo jalqabu waggota sadii keessatti ni xumurama haa jedhamu iyyuu malee waggoota 10 ol lakkofsiseera.
Ijaarsi Hojiiwwan Bishaan Oromiyaa humna namaa gahaa waan hin qabneefi kaffaltii nuyi raawwannun deebisani ijaaraa waan turaniif harkifates jedhan itti gaafatamaan ijaarsa istaadiyeemicha Obbo Tashoomeen.
Gama keenyaan baajatni kaffalamu dhibee kan addaan cite ji'a sadiif qofaadha.
Booda Mootummaan Naannoo Oromiyaa baajata waan ramadeef hojichi itti fufe.
Dabalataan Ijaarsi Hojiiwwan Bishaan Oromiyaa sana dura istaadiyeemii tokko illee ijaaree waan hin beekneef muuxannoos hin qaban ture jedhan.
Haa tahu malee hammuma yeroon dabalaa adeemu gatiin bittaa meeshaalee ijaarsaa waan dabalaa dhufaniif gatii jalqaba walii galleenis xumuramuu waan qabuuf akka ogeessotni jedhanitti Interpirayiziin hojiiwwan ijaarsa Bishaan Oromiyaa Birrii miliyoona 150 ol kasaaraa keessa galuu hin hafne jedhan.
Oduu namootni dhuunfaa adeemsisan irraa kan hafe maallaqni uummataa manca'es hin jiru jedhanii istaadiyeemota biyya keessatti ijaaraman waliin yommuu baasii isaa wal bira qabnu tokko sadaffaa isaanii caalaa hin kaffalamne jedha Ijaarsi istaadiyeemicha rakkoo qulqullinaa yeroo isa mudataa turetti irra deebiin akka sirratu taasifamaa tureera.
Isaan keessaa margi biyya Xaaliyaaniidhaa dhufee biqilchame aramaadhaan waan dhaalameef irra deebiin margi naannoo dhaabamee kunuunfamaa tureera.
Kilabii bulchiinsa magaalaa Naqamtee Liigii Olaanaa keessatti dorgomaa jiruuf carraa gaarii tahus ispoortessitoota ciccimoo hedduu horachuu irratti garuu ammas hanqinni jira.
Istaadiyeemichi ulaagaa idila adunyaa kan guutu yoo tahu dorgommiiwwan garaagaraa keessumeessuu danda'uusaa Obbo Tashoomaa Gammadaa BBCtti himaniiru.
Tiraakiin ykn sararri fiigichaa istaadiyeemichaa kan hojjete kaampaanii Nezerlaandis irraa dhufuun yoo tahu sarara isaa kan baasan immoo Jarman irraa dhufuuni jedhan Obbo Tashoomeen.
Sadarakaa idila adunyaattis qulqullinaa fi sadarkaa isaa ilaaluun waraqaa ragaa kan kennu Jarman irraa dhaabbata beekamtii qabu yoo tahu isa eegaa jirra jedhan.
Baaxii istaadiyeemichaa hojjechuuf jalqaba kan yaadame Birrii miliyoona 53 yoo tahu amma qorannoo gabaa gaggeessinee Birrii miliyoona 370 ol fudhachuu akka danda'u himanii ammaaf humna kanaa waan hin qabneef turuun isaa hin oolu jedhan.
Amma maallaqani ijaarsicha irraa hafe gara biraan miliyyona 33 tahus akka jiru dubbatu.
Manni kitaabaa ammayyaa qaama istaadiyeemichaa tahuun METEC deeggarsaan jalqabe 70% irra erga gahee dhaabbatee bubbuleera.
Yoo hojicha hin xumuran tahe mootummaan Naannoo Oromiyaa xumursiisuuf karoorfachuus himanii manni kitaabichaa bifa aadaa Oromoo agarsiisuu danda'uuf masara Kumsaa Morodaa ibsuun hojjetamuu akka jalqabes BBCtti himaniiru.
Taa'umsi yoo galeef hanga namoota kuma 30 olii qabachuu kan danda'u yoo tahu, taa'umsa malee isaa ol keessummeessuu akka danda'u iyyaafanneerra.
Istaadiyeemichi dorgommiiwwan atileetiksii garaagaraa fi kubba miilaaf kan tajaajilu yoo tahu naannaan istaadiyeemichaas manneetii daldalaaf oolan kutaalee sadarkaa isaanii eeggatan 16 kan of keessaa qabu yoo tahu koreen hundaa'e bifa hojiitti galamu irratti hojjetamuuf qophiin eegaleeras jedhan.
Dabalataan MM Abiy Ahimed fi Obbo Lammaan gidduugala gabaa kanaan dura dargaggota hojii dhabeeyyii irratti gurmeessuuf hojjetames ni eebbisiisuniiru.
Dilbata dhufu irraa eegaluun dorgommiin Shaampiyoonaa Guutuu Oromiyaa istaadiyeemii Wallaggaa kana irratti gaggeefama.
Shaampiyoonaan Atleetiksii Guddaattoota Itiyoophiyaa Istaadiyeemii Magariisaa Asallaatti eegalame.
Shaampiyoonaan kun har'aa eegalee hanga Muddee 25, 2012tti kan turu yoo ta'u, guddattoota umuriin isaanii waggaa 15, 16 fi 17 gadii kan hirmaachisudha.
Guyyaa har'aas dorgommiiwwan gulaallii xumuraa ni gaggeeffamu.
Dubartootan darbannaa diiskasii, dhiirotaan darbannaa aloolloo, akkasumas koorniyaa lamaaninuu fiigichi meetira 400 fi 800 xumura akka argatu ragaan Federeeshiinii Atleetiksii Itiyoophiyaarraa argame ni mul'sa.
Torbee dabarsine Sanbataa fi Dilbata atleetonni Itiyoophiyaa dhiiraa fi dubartootan waldorgommii addunyaa garagaraa 10 taasisaniiru.
Atleetonni kunneen dorgommii taasisaniin qabxii boonsaa galmeessaniiru.
Dorgommii maaraatoonii Heengiqiin Chaayinaatti gaggeeffameen dhiirotaan Atleet Guddisaa Baqqalaa Guutamaa fageenyaa sa'aatii 2:20:15 sadarkaa 2ffaan yoo xumuru, atleetiin Chaayinaa Choongiqiing Roongchaang dorgommicha injifateera.
Dorgommii maraatoonii Heeyu'aan Waanlivhuun Chaayinaatti gaggeeffameen ammoo dhiirootaan Atleet Zelalaam Dessaaleny fageenya sa'aatii 2:24:06 sadarkaa 2ffaa xumureera.
Haaluma walfakkaatun dorgommii maraatoonii Yaangi'aang Haayliing Islaand Chaayinaatti gaggeeffameen dhiirotaan Atleet Maangashaa Amaaree Kidaanee fageenya sa'aatii 2:30:56 dorgommicha 1ffaan xumureera.
Dorgommii walakkaa maratoonii Ajimaan Emireetota Araba Gamtoomaniitti gaggeeffameen dhiirotaan Atleet Gosaa Boggaalee fageenyaa sa'aatii 1:03:29 sadarkaa 3ffaan yoo xumuru, Atleet Nigusuu Girmaa fageenya sa'aatii 1:07:37 sadarkaan 5ffaan xumureera.
Dubartootan Atleet Wudnash Asmaaran fageenyicha sa'aatii 1:13:04 sadarkaa 1ffaan yoo xumurtu, Atleet Reefref Mahaammaad dorgommicha fageenya sa'aatii 1:27:51 sadarkaa 2ffaa akkasumas Atleet Zinaash Baqqalaan ammoo sadarkaa 3ffaan xumurteetti.
Dorgommii walakkaa maratoonii Yaangi'aang Haayliing Islaand Chaayinaatti gaggeeffameen dubartootaan Atleet Ayeehu Tasfaahuun Araaraaw dorgommicha fageenya sa'aati 1:16:10 sadarkaa 1ffaan xumurteetti.
Dorgommii walakkaa maratoonii Heeyu'aan Waanlivhuun Chaayinaatti gaaggeeffammeen ammoo dubartootaan Atleet Wuddee Makuriyaa dorgommicha fageenya sa'aatii 1:17:10 sadarkaa 1ffaan xumurteetti.
Dorgoommii fageenya kiiloo meetra 10 Korriddaa De Ho'uylees Faransaayiitt gaggeeffameen dhiirootaan Atleet Haftuu Takluu fageenyaa daqiiqaa 27:41 sadarkaa 2ffaa yyo xumuru, dubartootaan Atleet Nigistii Haaftuu Tesfaay fageenya daqiiqaa 30:50 sadarkaa 2ffaan xumurteetti.
Atleet Geetee Alamaayyoo sadarkaa 3ffaan yoo xumurtu Atleet Tirsiit Dessaaleny ammaa sadarkaa 6ffaan xumurteetti.
Dorgoommii maratoonni Gu'aangizhoo'u Hu'aangipu chaayinaatti gaaggeffameen dhiirotaan Atleet Haylemikaa'el Makonniin fageenya sa'aatii 2:11:59 sadarkaa 2ffaa yoo xumuru dubartootaan Atleet Masarat hayluu Dabalaa fageenya sa'aatii 2:29:26 sadarkaa 1ffaa yoo xumurtu Atleet Ayinaalem kasaahuun tafarii fi alteet Almaaz Galaanaa walduraa dubaan sadrkaa 2ffaa fi 3ffaan xumuraniiru.
Dorgommii maratoonii Shaanto'u Chaayinaa dubartootaan Atleet Kaasuu Bitaw fageenya sa'aatii 2:29:34 sadarkaa 1ffaan xumurteetti.Dorgoommi maratoonii Haa'inaan Daanzho'u Chaayinaatti gaaggeeffameen ammoo dhiirootaan Atleet Tseggaa Firew fageenya sa'aatii 2:20:18  sadarkaa 2ffaa yoo xumuru, dubatootaan Atleet Maskaram Tasfaayee fageenya sa'aatii 2:51:03 sadarkaa 1ffaan xumurteetti.
Dorgommii maratoonii Mu'aang Tha'I Chi'aang Ma'i Taaylaandiitti gaggeeffameen dhiirootaan Atleet Kinduu Xiruneeh fageenya sa'aati 2:29:03 injifateera.
Dorgoommi walakkaa maratoonii Ha'inaan Daanzho'u Chaayinatti gaggeeffamen dubartootaan Atleet Haymaanoot Wubineeh fageenya sa'aatii 1:17:26 sadarkaa 1ffaan yoo xumurtu atleet Aayyehu Tasfaahuun sadarkaa 2ffaan xumurteetti.
Dorgommii walakkaa maratoonii Yuunta'ishaan Chaayinaatti gaggeeffameen dhiirootaan Atleet Daanyoo Nagaasaa Badhaadhaa fageenya sa'aatii 1:06:43 sadarkaa 1ffaa yoo injifatu dubartootaan Lattuu Biqilaa Tafarii fageenya sa'aatii 1:18:25 1ffaan xumurteetti.
Dorgoommii figicha fageenya kiiloo meetra 10 Daakhaal Morookootti gaggeeffameen dhiirootaan Atleet Yaasin Hajii daqiiqaa 27:48 1ffaan yoo xumuru dubartootaan Atleet Alemtsehaay Asaffaa daqiiqaa 31:55 1ffaan yoo xumurtu Atleet Amineet Ahimad daqiiqaa 31:56, Atleet Buzuneesh Geetaachaw daqiiqaa 31:58 walduraa duubaan 2ffaa fi 3ffaan xumuraniiru.
Tapha Piriimiyar liigii Itiyoophiyaa torbee 5ffaan Jimmaa Abbaa Jifaar Qiddusa Giyoorgiis 2-1 yoo injifatu Adaamaan qixa bahe.
Liigiichaan guyyaa har'aa taphoonni 6 kan gaggeeffaman yemmuu ta'u, taphoonni 3 injifannoon, sadi ammo qixaan xumuramaniiru.Haaluma kanaan taphni Jimmaa Abbaa Jifaar 2-1 Qiddusa Giyoorgiis, Magaalli Adaamaa 1-1 Sisuul Shiree, Walaayittaa Diichaan 0-1 magaalaa Walqixxee akkasumas magaalaan Dirree Dawaa 0-0 Buna Itiyoophiyaa xumurameera.
Taphni  Hadiyyaa Hoosaa'inaan 2-2 magaala Bahirdaar, Hawaasaan1-3  Buna Sidaamaa xumuramuu isaa ibsameera.
Jimmaa Abbaa Jifaar tapha jalqaba Istaadiyeemii isaa haaraatti taphateen milkiin xumuruun isaa hamilaa olaanaa akka ta'uuf himameera.
Piriimiyar liigii Itiyoophiyaan taphni torbee 5ffaa har'aa fi boru ni taphatamu.
Liigiichaan guyyaa har'aa taphoonni 6 kan gaggeeffaman yammuu ta'u, taphoonni hundi magaalota naannolee irratti gaggeeffamu.
Haaluma kanaan Walaayittaa Diichaan magaalaa Walqixxeetti, Sisuul Shireen magaalaa Adaamaatti, akkasumas magaalaan Dirree Dawaa Buna Itiyoophiyaa waliin ni taphatu.
Hadiyyaa Hoosaa'inaan magaala Bahirdaar, Hawaasaan Buna Sidaamaa, Jimmaa Abbaa Jifaar Qidduus Giyoorgiis waliin ni morkatu jedhameera.
Guyyaa boruu magaalaan Sabbataa magaala Faasiil waliin yoo taphaatu, Wiixata ammoo Maqalee 70 Indartaan Yuunvarsiitii Walwaaloo Addigiraat waliin ni taphatu.
Taphoonni guyyaa har'aa sa'aatii 9 irraa eegalee ni gaggeeffamu.
Obbo Biiniyaam Miruuts Yifxar preezdaantii Federeeshinii Atleetiksii Finfinnee ta'uun filataman.
Federeeshinichi kaleessa namoota waggaa 4f preezdaantummaan isa gaggeessan filateera.
Kaadhimamtummaan namoonni 4 dhiyaataniit turan.
Yaata'uutii ilma Atleet Miruuts Yifxar kan ta'e obbo Biiniyaam Miruuts filannichaan injifataniiru.
Akka abbaasaanii damee atleetiksii guddisuuf kan hojjetu ta'uu obbo Biiniyaam ibsaniiru.
Taphattuun sarara fulduraa kubbaa miilaa Loozaa Abarraa tapha priimeerliigii dubartoota Maaltaan keessatti ga'umsa olaanaa agarsiifteen taphattuu cimtuu Baatii Sadaasa fi Muddee ta'uun filatamte.
Tapha haga ammaatti taphaatteen goolii 19 lakkoofsisuun galchii olaanaan dursaa jirti.
Loozaan Garee Kubbaa Miilaa  Biirkiirkaaraaf dhaabbiin  mallatteessuun taphaata jirti.
Arteettaan Arsenaalitti leenjistummaan muudame.
Kilabiin Ingiliiz Arsenaal Mikaa'eel Arteettaa leenjisaa olaanaa gochuun muude.
Muudama kanaafis Maancheestar Siitiif beenyaa kaffaluuf waliigaleera.
Kilabiin kaaba Landan leenjisaasaa Uunaay Uumree ega gaggeessen booda taphataa durii Freed Liyuunbarg leenjistummaa yeroon mindeessera.
Kilabichatti miira mo'attummaa uumuuf leenjisaa jijjiirun akka sababiitti ka'eera.
Arsenaal Piriimiyar liigidhaan qabxii 22n sadarkaa 10ffaarra jira.
Taphataan jiddugaleesdaa lammii Speen, Maancheestar Siitiitti gargaaraa leenjisaa Peeppee Gaardiyoolaa ta'uun tajaajilaa tureera.
Leenjistoonni garee biyyoolessaa dubartoota Itiyoophiyaa umrii waggaa 20 fi 17 gadii ifoome Federeeshiniin Kubbaa Miillaa Itiyoophiyaa leenjistoota garee biyyoolessaa dubartoota Itiyoophiyaa umrii waggaa 20 fi 17 gadii ifoomsera.
Filannoo fi ramaddiin leenjistootaa kun waajjira itti aanaa itti gaafatamaa misooma kubbaa miillaa, misooma kubbaa miillaa dubartootaa, koree dhaabbii dorgommii fi teekniikaal daayreektoreetiin gaggeeffame.
Haaluma kanaan garee biyyoolessaa dubartoota Itiyoophiyaa umrii waggaa 20 gadiitif leenjisaa Fireew Haaylagabreel leenjisaa olaanaa, itti aantummaan ammoo Hiywat Arafaayneen filatamaniiru.
Garee biyyoolessaa dubartoota Itiyoophiyaa umrii waggaa 17 gadiitif ammoo Saamu'eel Abarraa leenjisaa olaanaa, Sarkaaddiis Iwnatuun ammoo itti aantummaan filatamaniiru.
Obbo Isaayyaas Jiraan itti aanaa preezdaantii Waldaa Kubbaa Miillaa Biyyoota Jiddugalaa fi Baha Afrikaa/Seekaafaa ta'uun filataman.
Pireezedaantiin Federeeshinii Kubbaa Miillaa Itiyoophiyaa obbo Isaayyaas Jiraan, yaa'ii waliigalaa Waldaa Kubbaa Miillaa Biyyoota Jiddugalaa fi Baha Afrikaa/Seekaafaa Yuugaandaa Kaampaalaatti har'a gaggeeffameen itti aanaa preezdaantii waldichaa ta'uun filatamaniiru.
Yaa'ichaanis preezdaantii fi itti aanaa preezdaantii waggoota 4f waldicha hogganan filateera.
Waalas Kaariyaa, lammiin Taanzaaniyaa preezdaantummaan filatamaniiru.
Dorgommiin fiigicha gabaabaa, jiddugaleessaa fi gochaalee dirreerraa gaggeeffamuu eegale.
Dorgommii Itiyoophiyaa har'a Istaadiyamii Finfinneetti eegale kanaan gosoonni ispoortii atleetiksii addaddaa hammatamaniiru.
Fiigichi gabaabaa, jiddugaleessaa, gufachoon meetira 3000, tarkaanfii fi gochaaleen dirreerraa addaddaa gaggeeffamaa jiru.
Federeeshiniin Atleetiksii Itiyoophiyaa akka beeksisetti oolmaa har'aatin dorgommiiwwan calallii ni gaggeeffamu.
Atleetiin lammii Keeniyaa Eeluud Kiippichoogeen Atleetii Cimaa BBC bara Faranjootaa 2019 ta'uun filatame.
Atleet Eeluud Kiippichoogeen bara kana fiigicha maaraatoonii Awustiriyaa magaala Viiyeenaatti gaggeeffammeen fageenyicha sa'aatii 1:59:42 xummuruun seenaa addaa hojjetee ture.
Dorgommii maaraatoonii Landootti gaggeeffames bara kana yeroo 4ffaaf moo'ateera.
Atleetiin kun Olompikii Rio bara Faranjootaa 2016 gaggeeffameenis maaraatoonii injifchuun riikardii mataa isaa seekoondii 28 fooyyeesse ture.
Atleet Eeluud Kiippichoogeen filannoo ummattaa kallattiin onlaayiniin gaggeeffameen sagaalee caalmaa argachuun filatameera.
Fiigichi walakkaa Maaraatoonii yaadannoo Atleet Abbabaa Biqilaa 14ffaan Jaappaan Kaasaamaatti gaggeeffame.
Dorgommii kanaan Atleetoonni Itiyoophiyaa koorniyaa lamaaniinuu injifataniiru.
Dhiiraan Atleet Abiyoot Abinatti yoo injifatuu, dubartootan Atleet Itaalammahu Sintaayyoo mootee jirti.
Fiigichicha Atleet Daraartuu Tulluu, Biililinyi Maaqoyyaa fi Intalli Atleet Abbabaa Biqilaa Yeetnaayit Abbabaa eegalchiisuu isaanii ragaan Federeshinii Atleetiksii Itiyoophiyaa argame ni mul'isa.
Kilabiin magaalaa Sabbataa ispoonsara waggaa afurii; Birrii miiliyoona 18 Biiraa Meettaa Abboo waliin mallatteesse.
Bara kana waggoota dheeraa booda gara liigii Itiyoophiyaatti kan makame kilabni magaalaa Sabbataa, ispoonsara waggaa afuriif turu Birrii miiliyoona 18 Biiraa Meettaa Abboo waliin mallatteesse.
Waliigalticha eegduu olaanaa kilabichaa fi kantiibaan magaalaa Sabbataa obbo Birhaanuu Baqqalaa fi preezdantiin kilabichaa obbo Ibsaa Laggasaa mallatteessaniiru.
Waliigaltichi maallaqaa Birrii miiliyoona 14 fi meeshaalee ispoortii Birrii miiliyoona 4 kan ofkeessatti haammatedha.
Oomishaalee Biiraa Meettaa Abboo beeksisuuf waliigalameera.
Jilli Itiyoophiyaa dorgommii walakkaa maaraatoonaa yaadannoo Atleet Abbabaa Biqilaa 14ffaarratti hirmaatu Jaappaan galeera.
Dorgommichi Jaappaan magaalaa Kaasaamaatti gaggeeffama.
Dorgommii kanarratti Atleet Daraartuu Tulluu, Gazzaahany Abarraa, Masarat Daffaar, Geexee Waamii akkasumas atleettoonni biroo lama ni hirmaatu jedhameera.
Dorgommichi Dilbata dhuftu Muddee 5, 2012 gaggeeffama.
Jila Itiyoophiyaa hogganuun Jaappaan kan gale itti aantuu preezdaantii Federeeshinii Atleetiksii Itiyoophiyaa Koloneel Atleet Daraartuu Tulluuti.
Ministirri Olompiika Tookiyoo fi Paaraa Olompiikii Hashimiitoo Seekkoo fi Jaappaanitti Ambaasaaddarri Imbaasii Itiyoophiyaa Kaasaa Takla Birihaan simannaa taasisaniifiru.
Koloneel Atleet Daraartuu Tulluus simannaa taasifameef galateeffataniiru.
Baarseloonaan leenjisaa isaa Ernistoo Vaalveerdee hojiirra gaggeessuun bakka isaa leenjisaa duraanii Riyaal Beetis Kiikee Seetiyeen qacare.
Vaalveerdeen Baarseloonaa waliin walitti aansuun waancaa Laaligaa lama kan mo'ate yoo tahu bara kanas Baarseloonaan garaagarummaa galchiidhaan caalee liigicha dursaa jiru.
Haa tahu malee leenjisummaa isaa jalatti kilaabni Kaataalanotaa kun gahumsa guddaa agarsiisuuf kan rakkate yoo tahu Shaampiyoonsi Liigiidhaan xumuraaf dhaqqabuus hin dandeenye.
Setiyeen leenjisaa haaraan Baarseloonaa umuriin ganna 61 tahe bakka bu'es Riyaal Beetis erga bara 2005 as liigiicha keessatti sadarkaa 6ffaan akka xumuru taasisuun hirmaannaa Awurooppaa Liigii akka argatan taaiseera.
Dabalataan walakkaa xumura waancaa ykn waancaa Ispeen isa guddaa jedhamuuf dhaqqabsiisedha.
Baarseloonaan Vaalveerdee waliin walii galtee keenya adda kutuuf walii galleerra jechuun erga beeksisee leenjisaa haaraa kana waggaa lamaa fi walakkaaf qacaruu beeksise.
Kilabichi Vaalverdee kilabicha waliin akka maatiittii turuufi gumaacha ogummaa isaaniif galata dhiyyeessera.
Taphataan sarara giduu duraanii Baarseloonaa Zhaaviin akka hojii leenjisummaa kana fudhatamu gaafatamee akka dides ibsameera.
Gama biraan leenjisaan duraanii Tootenaaham Maroshiyoo Poochetiinoos akkasuma Baarselonaa leenjisa jedhamaa turus kilaba masaanuu taate Ispaanyool leenjisaa turuu isaan carraa kana hin fudhanne jedhame.
Leenjisaa haaraa Seetiyeen amma qacarame tapha kubbaa miilaa Baarseloonaan ittiin beekamuun akka beekamutu himama.
Dorgommii Atleetiksii Sanbataa fi Dilbata darbe Finfinnee dabalatee biyyoota garaagaraatti gaggeeffameen Atleetoonni Itiyoophiyaa Injifataniiru.
Fiigicha Walakkaa maaraatoonii Neezarlaanditti gaggeffameen Atleet Tsahaay Gammachuu sa'aatii 1:20:19 sadarkaa 1faan yoo xumurtu, Atleet Taaddalachi Baqqalaa sa'aatii 1:23:00 3ffaan xumurteerti.
Fiigicha qaxxaamura biyyaa fageenya meetira kuma 10 Ispeen Eelgoobaariitti gaggeeffameen ammoo dhiirootaan Atleet Taaddasaa Warquu daqiiqaa 31:39 1ffaa, Atleet Milkeessaa Mangashaa sadarkaa 5ffaan xumuree jira.
Dorgommii Atleetiksii qaxxaamura biyyaa meetira kuma 10 Magaalaa Finfinneetti guyyaa Sanbataa gaggeeffamaan, dhIraan Atleet Kaasayee Atsabhaa 1ffaa, Yaasiin Hajii 2ffaa, Haymaanoota Alamuu 3ffaa, Dabbabaa Takkaa 4ffaa bahuun yoo injifatan, Dubartootaan Atleet Hawwii Alamuu 1ffaa, Atleet Birtukaan Faantee 2ffaa, Siifayyaa Shamsuu 3ffaa, akkasumasa Shaashoo Hoonaw 4ffaan xumuruu isaanii ragaan Federeeshinii Atleetiksii Itiyoophiyaa argame ni agarsiisa.
Eeyyama jirraa (Beetiing) taphoota ispoortii kennuu yeroof dhaabuu isaa Bulchiinsi Lootorii Biyyaaleessaa Itiyoophiyaa beeksise.
Dursaan garee kenna eeyyamaa fi too'annoo bulchiinsichaa obbo Gazzaahany Yilmaa, qajeelfama kenna eeyyama damichaa lakkoofsa 83/2005 fooyyessuun waan barbaachisuuf yeroof eeyyama kennuun dhaabbateera jedhan.
Manneen ispoortii kanneen irratti komiin ummataa heddumataa jiraachuus ibsaniiru.
Keessattuu manneen jirraa taphoota Ispoortii (Beetiingi )kunneen naannoo manneen barumsaa fi daa'imman umuriin isaanii waggaa 18 gadi ta'an Jirraa kana keessatti hirmaachisaa jiraachuun komii bal'aa kaasuu himaniiru.
Dhaabbatichi too'annoo fi hordoffii taasiseen manneen Jirraa taphoota Ispoortii kanneeniif eeyyama kennuu dhaabuun murteessaa ta'ee argamee jira jedhan obbo Gazahaanyi.
Bu'uruma kanaan yeroof eeyyamni damichaaf kennamu dhaabbatee jira jedhaniiru.
Haa ta'uutii dhaabbilee kanaan dura eeyyama fudhatanii hojii irratti argaman irratti tarkaanfiin fudhatamu akka hin jiraanne ibsaniiru.
Yeroo ammaatti manneen jirraa taphoota Ispoortii 46 hojii irratti kan argaman ta'uu ibsaniiru.
Ogeeyyiin seeraa fi dargaggoonni gochaan kun xinsammuu fi diinagdee namoota hedduu miidhaa jira jechuun balaaleeffata jiru jedhameera.
Ministeerri Dhimma Dubartootaa, Daa'immanii fi Dargaggootaas adeemsii kun adeemsaa dhaloota balleessuu fi biyyaaf yaaddoo guddaa ta'aa jiruudha jedha.
Dhaabbileen kunneen gama isaaniin bakka seeraan eeyyama baafannee hojii hojjechaa jirrutti gochaa maqaa balleessutu nurratti hojjetamaa jira jedhu.
Dhaabbiileewwan kunneen yeroo ammaa yoo xiqqaate hojii dhabdoota kuma 1 fi 800 oliif carraa hojii osoo uumee jiruu duulli maqaa balleessuu adeemsiifamaa jiru seeraa miti jechuun komataa jiru.
Dabalataan bu'aa argatu % 20 hojii tola ooltummaaf oolchaa jiraachuu fi mootummaaf birrii miiliyoon 6 ol galii galchuu isaa ibsameera.
Gareen kubbaa miilaa Baarseloonaa leenjisaa Eernastoo Vaalveerdee gaggeessuun, Kiikee Seetiinii mindeessuusaa beeksise.
Eernastoo Vaalveerdee garicha waliin yeroo lamaaf walitti aansuun waancaa Laaliigaa fudhataniiru.
Yaa ta'uutii gareen Kaataalaanii bara leenjisaa kanaa tapha amansiisaa ta'e agarsiisaa waan hin jirreef gaggeeffamuu isaaniif sababa ta'eera.
Baarseloonaan bakka Eernastoo Vaalveerdee leenjisaa Riiyaal Beetis duraanii Kiikee Seetiinii waliin waliigaltee waggaa lamaa fi walakkaa mallatteessera.
Eernastoo Vaalveerdeen bara Faranjootaa 2017 eegalanii hanga guyyaa kanaatti garicha leenjisaa turaniiru.V
aalveerdeen garicha waliin waancaa Kooppaa Diilaarii tokko, Waancii Suupparii Ispeen tokkoo fi Laaliigaa lama fudhataniiru.
Kiikee Seetiiniin garuu Riiyaal Beetis waliin yeroo tokkoof qofa waancaa Kooppaa Diilaarii walakkaa xumuraaf ga'an.
Inni kunis qabxii isaanii isa olaanaadha jedhameera.
Gareen Baarseloonaa Leenjisaa Eernastoo Vaalveerdee deeggarsa ogummaa fi dhamaatii hojii garichaaf taasisan galateeffachuu isaa ibsa baasen beeksiseera.
Kilabni kubbaa miilaa Walaayittaa Diichaa muudama hoggansaa taasisuu beeksise.
Boordiin kilabichaa sababa qabxii dhabuu fi mormii cimaa deeggartoota isaan walga'ii ariifachiisa waameen murtee garagaraa dabarseera.
Boordichi leenjisummaa garicha gaggeessa kan turan Gabrakiristoos Biraarraan leenjisummaarra gaggeesseera.
Kanaan walqabatee itti aanaa leenjisaa kan turan obbo Dalalany Dachaasaa yeroodhaaf leenjisaa olaanaan garicha akka gaggeessan boordiin kilabichaa murteesseera.
Waggoota hedduuf kilabicha hoji gaggeessa olaanaa ta'uun tajaajilaa turan obbo Asaffaa Hoosisoo, preezdaantii hawaasa deeggartoota obbo Andu'aleem Shibbiruu akkasumaas daayreektara teekiniikaa obbo Taaddasee Mattaafariyaa itti gaafatamummaa isaanirra kaasuu ibsameera.
Bu'uuruma kanaan obbo Mitikkuu Haylee hojii gaggeessaa, Zalaalam Maatiwoos Daayrektara teekiniikaa fi gaggeessa garichaa akkasumaas Mikaa'el Waadaa preezdaanti hawaasa deeggartoota ta'uun muudamuu ragaan kilaba kubbaa miilaa Walaayitta Diichaarraa arganne ni muldhisa.
Taphni Waancaa Afrikaa bara Faranjootaa 2021 baatii Amajjii keessaa kan gaggeeffamu ta'uu Kaameeruun beeksiifte.
Guyyaa kaleessaa Konfedereshiniin Kubbaa Miilaa Afrikaa fi Federeshiniin Kubbaa Miilaa Kaameeruun waltajjii gaggeesaniin taphni waancaa bara Faranjootaa 2021 Amajjii 1 hanga 29 tti akka gaggeeffamu murtee irra ga'uu isaanii Pireezedaantiin konfedereshiniin kubbaa miilaa Afrikaa fuula twiiterii isaanii irratti barreesaniiru.
Taphni waancaa Afrikaa kan gaggeeffamu baatii Waxabajjii fi Adoolessaa keessa ta'us, baatiwwan kunneen Kaameeruunitti rooba waan ta'eef gara baatii Amajjiitti akka jijjiirramu ta'eera jedhan.
Jijjiirramni yeroo kun gaaffii Kaameeruun dhiyeessiteen ta'uu ibsameera.
Itti aanaa barreessaa olaanaan konfedereshiniin kubbaa miilaa Afrikaa Toonii Baafuyeen gama isaaniin jijjiirramni yeroo kun hoggantoota Raaga haala qabeenya qilleensaa Kaameeruun, leenjiftoota fi taphattoota waliin akkasumaa ajajaa koree dorgommii waliin marii taasifameen ta'uu dubbataniiru.
Kaameeruun bara Faranjoota 2019 tapha waancaa Afrikaa akka qopheessitu carraa argattus sababa adeemsa qophiin ishiin harkifateen Gibtsiif dabarfamee ture.
Dorgommiin maaraatoonaa Qananiisaa Baqqalaa fi Kiipchoogeen magaalaa Landanitti taasisan hawwiidhan eegamaa jira.
Atleet Qananiisaa Baqqalaa fi atleetiin Keeniyaa Eeliyuud Kiipchoogeen dorgommii maaraatoonaa Landan bara Faranjootaa Eebila 26, 2020tin walfalmu.
Qananiisaa sa'aa ariitii addunyaa yeroo maraa 2ffaa kan galmeessise yammuu ta'u, Kiipchoogeen ammoo abbaa riikardii maaraatoona addunyaati.
Qananiisaan dorgommii maaraatoonaa Fulbaana darbe Barliinitti taasiseen yoo injifatu, riikardii addunyaa Kiipchoogee cabsuuf sakandii 2 qofatu isa hafe ture.
Daayreektarri maaraatoona Landan Huuf Bireeshar dorgommii atleetota lamaanii addunyaan daawwachuuf hawwiidhan eegaa jira jedhaniiru.
Dorgommicharratti atleetonni Itiyoophiyaa Muussinnat Garramawii fi Mulee Waasihuun ni hirmaatu.
Kiipchoogeen Onkololeessa keessa fiigicha maaraatoonaa Veenaatti taasifameen, sa'aa 2 gadiin( sa'aa 1 fi daqiiqaa 59 fi sakandii 40) xumuruun isaa ni yaadatama.
Kiipchoogeen bara Faranjootaa 2013 eegalee dorgommiiwwan maaraatoonaa 12 irratti hirmaachuun 11 injifateera.
Qananiisaa fi Kiipchoogeen si'a 14 traakiirratti wal dorgomanii, 11n isaanii Qananiisaan injifachuu danda'eera.
Dorgommii daandirraa 4n walarganii, Kiipchoogeen injifachuun isaa ni yaadatama.
Atleetiin beekkamaa Keeniyaa keessaa aanga'oota farra qorichoota humna si'eessaniikaampii shaakalaa turetti wayita argu fiigee jalaa miliqe.
Gareen farra qorichoota humna si'eessanii kun kaampii shaakallii Kaapsaabeet, Keeniyaa Lixaatti argamutti otoo hin beeksisin argaman.
Wayita eenyummaa jaraa baruu, atileetiin kun foddaa keessaa utaaluun, dallaa utaalee miliqe.
Anga'aan Atileetiksii Keeniyaa Barnaabaa Korir, taateen kun mudachuusaa amanuun, eenyummaa atileetii kana garuu ifa hin goone.
Waggoota jahan dabranitti, atileetonni Keeniyaa 60 tahan, seera farra qorrichoota si'eessanii daddarbuun dhorkamaniiru.
Gareen kubbaa miillaa dubartoota biyyoolessaa Itiyoophiyaa umrii waggaa 20 gadii tapha gulaallii waancaa addunyaatin har'a Buuruundii waliin taphachuudhan 5f 0dhaan injifateera.
Waancaan addunyaa dubartootaa 10ffaan umrii waggaa 20 gadii baranaa qopheessummaa Koostaariikaa fi Paanaamaatiin gaggeeffama.
Gareen biyyoolessaa Itiyoophiyaatis gulaalliif Buuruundii Bujuumburaatti gitasaa waliin taphateera,  Tapha waancaa addunyaa kanarratti biyyoota 16tu hirmaata.
Itiyoophiyaanis garee Afrikaa bakka bu'uun hirmaatu lama keessaa takka ta'uuf dorgomti.
Gareen biyyoolessaa Itiyoophiyaa kun taphattoota 26 fi leenjisaa kan hammatedha.
Dheengadda gara Bujuumburaatti kan imale garichi istaadiyamii taphichi itti gaggeeffamu Inwaaraarratti shaakallii hojjeteera.
Atleetonni Itiyoophiyaa dorgommii idil addunyaa Sanbataa fi Dilbata gaggeeffameen qabxii boonsaa galmeessisaniiru.
Waldorgommii maraatoonii Muumbaay Indiyaatti gaggeeffaameen dhiirootan Atleet Daraaraa Hurrisaa fageenya sa'aatii 2:08:09 dorgommicha yoo injifatu Atleet Ayalee Abshiroo fi Atleet Biraanuu Tashoomee sadarkaa 2ffaa fi 3ffaan xumuraniiru.
Dorgommicha dubartootaan Atleet Amamee Bariisoo dorgommicha fageenya sa'aatii 2:24:51 sadarkaa 1ffaan yoo xumurtu, Atleet Haaven Hayluu sadarkaa 3ffaan xumurteetti.
Waldorgommii maratoonii Hawustoon Ameerikaatti gaggeeffameen dhirootaan Atleet Kalkilee Woldareegay fageenya sa'aatii 2:08:36 sadarkaa 1ffaan yoo xumuru Atleet Boonsaa Didhaa fageenya sa'aatii 2:10:37 sadarkaa 2ffaan, Atleet Amaanu'eel Meseel ammoo sadarkaa 3ffaan xumureera.
Dorgommicha dubartootaan Atleet Askaalee Maraacii sadarkaa 1ffaan yoo xumurtu Atleet Biruuktaayit Daggafaa sadarkaa 2ffaan xumurteetti.
Waldorgommii walakkaa maratoonni Hawustoon Ameerikaa dhirootaan Atleet Jamaal Yimaar fageenya daqiiqaa 59:25 1ffaan xumureera.
Waldorgommii maratoonii qaxxaamura biyyaa Itaalikaa, Sevilaa Spaan dhiirootaan  Atleet Taaddasee Warquu fageenya daqiiqaa 27:32 sadarkaa 1ffaan yoo injifatu dubartootaan Atleet Tsahaay Gammachuu fageenya daqiiqaa 29:00 sadarkaa 3ffaan xumurteetti.
Gareen Biyyaaleessa Itiyoophiyaa tapha gulaallii Waancaa Addunyaa bara Faranjootaa 2022 Kuwaatariif Gaanaa fi Afrikaa Kibbaa waliin ramadamte.
Ramaddii gulaallii kanaan Itiyoophiyaan ramaddii 7ffaa keessatti ramadamtee jirti.
Ramaddii kana keessatti Gareen biyyaaleessa Itiyoophiyaa, Gaanaa, Afrikaa Kibbaa fi Ziimbaabiween ramadamaniiru.
Carraa Rammaaddii isaaniin tapha deebii waliinii taphachuun  biyyoonni  moo'atan 5 waancaa Addunyaa Kuwaatar irratti Ardii Afrikaa bakka bu'uun ni hirmaatu jedhameera.
Taphni jirraa maqaa ispoortitiin (Betting) eegalame qumaaratti geeddaramaa jiraachuu isaatin dhaabbachuu akka qabu ibsame.
Dargaggoota rakkoo hawaasummaa fi diinagdeef saaxiluu irratti kan argamu jirraan ispoortii (Betting) dhaabbachuu akka qabu Ministeerri Dubartoota, Daa'immanii fi Dargaggootaa hubachiise.
Ministir deettaan Ministeera Dubartoota, Daa'immanii fi Dargaggoo FDRI aadde Alamituu Umad, dargaggoonni barmaata badaa tapha jirraa ispoortii fi kanneen biroon miidhamaa jiraachuu ibsuun, miidhaa hawaasummaa fi diinagdee ga'aa jiru hambisuuf hojjetamuu qaba jedhan.
Keessattuu yeroo ammaa taphni jirraa ispoortii qumaaratti geeddarama ajiraachuu isaatin daa'imman, guddattoota, dargaggootaa fi barattoota yuunvarsiitii biratti haalaan babal'achuun miidhaa hawaasummaa, diinagdee fi xinsammuu hamaa geessisaa jiraachuu qorannoon damichaan gaggeeffame ni mul'isa jedhaniiru.
Dhimmicha irratti qorannoon dhiyaachuun miseensonni Mana Maree Bakka Bu'oota Ummataa, hoggantoonni amantaa, ijaarsaaleen dargaggootaa fi ogeeyyiin miidiyaa irratti mar'achaa jiru.
Akka qorannoon gaggeeffame muul'isutti taphni jirraa ispoortii kun qaamolee hawaasaa araada, miidhaa xinsammuu, walitti bu'iinsa, yakkaa fi yeroo isaanii qisaasuun albaadhesummaaf saaxileere jedhameera.
Fiigicha maaraatoonii Duubaay barii kana gaggeeffameen atleetonni Itiyoophiyaa koorniyaa lamaaninuu injifataniiru.
Fiigicha maaraatoonii barii har'aa dhiiroota gidduutti gaggeeffameen Atleet Oliiqaa Addunyaa sa'aatii 2:6:15n xumuruun yoo injifatu, atleetonni Itiyoophiyaa biroon sadarkaa 3ffaa-10ffaa ba'uun dorgommicha olaantummaan xumuraniiru.
Dorgommii dubartoota gidduutti gaggeeffameen ammoo Atleet Warqinash Dagafaa sa'aatii 2:19:37n 1ffaa, Atleet Guutanii Shoomee sa'aatii 2:20:11n 2ffaa, Atleet Badhaatuu Hirphaa sa'aatii 2:21:54 sadarkaa 3ffaan yoo xummurtu, Atleetonni Itiyoophiyaa biroos sadarkaa 4ffa hanga 9ffaatti jiru qabachuun olaantummaan xumuraniiru.
Dirree kana irratti Warqinash Dagafa bara Faranjootaa 2017 injifachuun ishee kan yaadatamudha.
Maaraatooniin Duubaay erga eegalamee atleetonni Itiyoophiyaa walii gala dubartootan yeroo 15, dhiirotaan yeroo 14 injifataniiruMuummeen Ministiraa FDRI Dooktar Abiy Ahimaad koree biyyooleessaa qophii Olompikii Tookyoo qindeessuuf hundaa'e waliin mari'atan.
Koreen kun qophii Olompikii Jaappaan Tookyoo bara Faranjootaa 2020 taasiifamaa jiru ilaalchisee Dooktar Abiyiif ibsa laatee jira.
Kaayyoon qophii kanaas Atleetoota Itiyoophiyaa dorgommiif erguu qofa osoo hin taane, moo'annaan akka deebi'aniif deeggarsa taasiisuuf ta'uu beeksiseera.
Dorgommiin qaxxaamura biyyaa Hurufa Boombii idila addunyaa 37ffaan guyyaa har'aa gosoota Ispoortii 6 gaggeeffameera.
Fiigicha kiloo meetira 6 dargaggoota dubartootaa gidduutti gaggeeffameen, Atleet Baqqalach Takluu Oromiyaa irraa 1ffaa, Mal'aaknaat Wudduu Amaaraa irraa 2ffaa, Amiinaa Ahimaad Magaala Hawaasaa irraa 3ffaa ba'uun injifataniiru.
Fiigicha kiloo meetira 8 dargaggoota dhiirootaa gidduutti gaggeeffameen, Atleet Barrihuun Aragaawii Konistiraakshinii suur irraa 1ffaa,Barakat zallaqaa fi Addis Yihuunee naannoo Amaaraa irraa 2ffaa fi 3ffaan xumuraniiru.Dorgommii walmakaa ulee walii kennuu Naannoon Oromiyaa 1ffaa, dhaabbanni Dizzaayinii fi To'annoo Bishaan Oromiyaa 2ffaa, akkasumsa bulchiinsi magaalaa Adaamaa sadarkaa 3ffaan xumuraniiru.Fiigicha kiloo meetira 10 ga'eessoota dubartootaa gidduutti gaggeeffameen Atleet Tsigee Gabrasalaamaa Poolisii naannoo Tigraay irraa 1ffaa, Footan Tasfaayee Simintoo Mosaaboo irraa 2ffaa fi Shuree Damissee Poolisii Oromiyaa irraa 3ffaa ba'uun injifataniiru.Dhiirootaan ammoo Nibrat Malaak naannoo Amaaraa irraa 1ffaa yoo ba'u, Asirasee Geetaahuun manneen sirreessaa naannoo amaaraa irraa 2ffaan, Didhaa Lammaa Oromiyaa irraa 3ffaa ba'uun dorgommii Hurufa Boombii kana olaantummaan xumuraniiru.Finfinnee, Gurraandhala 20, 2012 (FBC) â€“ Federeeshiniin Kubbaa Miilaa Itiyoophiyaa taphoonni Piriimiyar Liigii Itiyoophiyaa marsaa 2ffaan Gurraandhala 28, 2012 kan eegalu ta'uu beeksiseera.Federeeshinichi taphoonni marsaa 2ffaa kunneen yeroo eegalan ilaalchisee gareewwan kubbaa miilatiif xaalayaa barreessen beeksiseera.Marsaa 1ffaatin Qidduus Giyoorgiis taphoota 15; qabxii 28n sadarkaa 1ffaan xumureera.Magaalaan Faasiil qabxii 26n 2ffaa, Maqalee 70 Indartaan ammoo qabxii 25n 3ffaadhan xumureera.Gareewwan naannoo Oromiyaa, magaalaan Adaamaa qabxii 19n sadarkaa 9ffaa, Sabbataan qabxii 18n sadarkaa 12ffaa, Jimmaa Abbaa Jifaar qabxii 18n sadarkaa 13ffaa argachuun marsaa kana xumuraniiru.Hadiyyaa Hoossaa'inaa, Walwaaloo Aaddagiraatii fi Dirree Dawaan walduraa duuban sadarkaa isa dhumaa qabachuun marsaa duraa xumuruu isaanii ragaan Federeeshinii Kubbaa Miilaa Itiyoophiyaarraa argame ni muul'isa.Finfinnee, Gurraandhala 20, 2012 (FBC)- Kaleesaa galgala tapha mo'atani darbuu liigii Awurooppaan Maanichistaar Yunaayitid garee Bruujin moo'achuun marsaa itti aanuutti darbee jira.Yuunaaytiid keessa garee Bruujin goolii 5 fi 0n moo'achuun qabxii waliin galaa 6-1 marsaa itti aanuutti darbee jira.Tapha biroon Arseenaal dirree isaarratti Olompiyaakoosiin 2-1 injifatamuun osoo hin darbiin hafee jira.Taphoota Liigii Awurooppaa kanaan, gareewwaan 15 marsaa itti aanuutti darbuu kan mirkaneeffatan yoo ta'u, Ingiliizii Maanchisarii fi Walvis bakka buufattee jirti.Taphni Saalz Bargii fi Fraankifart gidduutti gaggeeffamuuf ture sababa haala qilleensaan guyyaa har'atti darbee jira. Finfinnee, Gurraandhala 18, 2012 (FBC) â€“ Federeshiniin Kubbaa Miilaa Itiyoophiyaa Yuunvarsiitii Walwaaloo Aaddagiraat dorgommii kamiiyyuurra dhorkuu beeksiseera.
Federeeshinichi garichaaf xaalayaa barreesseen, waggaa darbee taphattoota garicha tajaajilan 8 waliin walqabatee murtoon haqaa guyyoota 10 keessaatti akka laatamuuf daangaa yeroo kennee turuu beeksiseera.
Yaa ta'u malee garichi murtoo qaama haqaan darbe kana yeroo murtaa'ee keesssaatti raawwachuu akka hin dandeenye ibseera.Kanarraa ka'uun Federeshiniin Kubbaa Miilaa Itiyoophiyaa garichi tajaajila kannamu kamuu akka hin argannee dhorkuusaa beeksiseera.
Q/goorgisii fi Adaamaan qixa ba'an.
Taphni Piriimiyar liigii Itiyoophiyaa torbee 15ffaa har'a gaggeeffameera.
Tapha tokkicha gaggeeffameen Adaamaa fi Q/goorgiis galchii malee qixa ba'aniiru.
Taphichi Istaadiyamii Finfinneetti gaggeeffame.
Tapha kaleessatiin Faasiilii fi Maqalee 70 Indartaan injifatamaniiru.
Q/goorgiis qabxii 28, Faasiil 26, Maqalee 70 Indartaan 25 Piriimiyar liigicha duursaa jiru.
Yuunvarsiitiin Walwaaloo Addigiraat, Dirree Dawaa fi Hadiyyaa Hoossaa'inaan sadarkaa gadaanurratti argamu.
Atleet Abaabil Yashaanah walakkaa maaraatoonan riikardii addunyaa haaraa galmeessisteetti.
Emmireetota Arabaa Gamtooman, Raas Al Kaamaahitti dorgommii walakkaa maaraatoonaa gaggeeffameen Atleet Abaabil Yashaanah riikardii addunyaa haaraa galmeessisteetti.
Riikardii dorgommichaa cabsuudhaf 1:04:31 itti fudhateera.
Dorgommii bara Faranjootaa 2017 Ispeeyn Vaaleenshiyaatti gaggeeffameen riikardii Atleetiin Keeniyaa Jooysiiliin Jeebkoojiin galmeessistee turte, Atleet Abaabil sakandii 20n fooyyessiteetti.
Atleetonni Keeniyaa Briijiid Koosgii fi Roosmarii Waanjiruun dorgommicha sadarkaa 2ffaa fi 3ffaadhan xumuraniiru.
Dorgommii walakkaa maaraatoonaa dhiirotaatin Atleetonni Keeniyaa Kiibiwoot Kaandeen sadarkaa 1ffaa, Aleeksaandar Muutisoon sadarkaa 2ffaa, Atleet Mulee Waasihuun Itiyoophiyaadhaa sadarkaa 3ffaa ba'eera.
Dorgommiin Raas Al Kaamaah waggaa waggaadhan gaggeeffamu barana si'a 14ffaaf adeemsifameera.
Waldorgommii fiigicha mana keessaa idil addunyaa Faransaayitti gaggeeffameen atleetonni Itiyoophiyaa injifannoon xumuraniiru.
Waldorgommichaan fageenya meetira 1500 dubartootan Atleet Gudaaf Tsaggaayee dorgommicha yoo injifattu, Atleet Lamlam Haylee fi Aksumaawiit Inbaayaaw sadarkaa 2ffaa fi 3ffaan xumuraniiru.
Waldorgommii meetra 1500 dhirotaatin ammoo Atleet Saamu'eel Tafarraa sadarkaa 1ffaan injifateera.
Meetra 3000 Atleet Geetinnat Waalee dorgommicha yoo injifatu, Atleet Salamoon Baaraggaan sadarkaa 2ffaatin xumureera.
Qopheessumaa Kaamerooniin kan gaggeeffamu ramaddiin waancaa Afrikaa Chaan ifoome.
Waancaa Afrikaa Chaan baatii lama booddee eegalamuuf biyyoonni calallii darban rammaddiin isaanii ifa ta'eera.
Ramaddii kanaaniis:-  Gareen jalqabaa Kaameroon, Maalii, Burkinaa Faasoo fi Zimbabuwee  Garee lammaffaan Liibiyaa, Dimokiraatiki Rippabiliik Koogoo, Koongoo fi Niijar  Garee sadaffan Morokoo, Ruwaandaa, Yuugaandaa fi Toogoo Garee arfaffaan ammoo Zaambiyaa, Giinii, Namibiyaa fi Taanzaniyaa ta'uun beekameera.
Lammiin Itiyoophiyaa Liidiyaa Taafasaa yeroo jalqabaaf waldorgommii Afrikaarratti murteessumaa olaanaan taphicha kan gaggeessan murteessitoota gidduu 20 keessa tokko taatee filatamuu ishee raagan Itiyoo Kiik Of irraa argame ni muldhisa.
Cheelsiin dirree isaarratti Maanchister Yunaayitidiin injifatame.
Piriimiyar liigii Ingiliziin dirree isaatiin alatti Cheelsii kan qunname Maanchiister Yunaayitid 2-0 injifateera.
Maanchiister Yunaayitidiif Antoonii Maarshaalii fi Haarii Maaguweer galchii tokko tokko galmeessaniiru.
Kaleessa injifannoon Yuunaayitid dirree isaatiin alatti galmeesse shaampiyoona liigii Awurooppaa bara dhufu hirmaachuuf carraa qabu muldhiseera. 
Taphoota Piriimiyar Itiyoophiyaa torbee 14ffaa guyyaa har'aa gaggeeffameen Adaamaan 2-0 Yuunvaarsiiti Walwaaloo injifate.
Waliigala Taphoota har'a gaggeeffameen:-  Adaamaan 2-0 Yuunvaarsiiti Walwaaloo Jimmaa Abbaa Jifaar 2-1 Dirree Dawaa Faasil 2- 2 Qiddus Giyoorgiis Sihuul Shiree 0-0 Hadiyyaa Hoosaa'iinaa Walaayitaa Diichaa 1-0 Bahiirdaar injifateera.
Guci jalqabaa gareen olompikii Itiyoophiyaa Finfinneetti qabsiifame.
Pireezedaantin FDRI Saahilawarqi Zawdee guca jalqabaa garee olompikii Tookyoo 2020 ifatti qabsiisaniiru.
Sirna kanarratti Preezdaanti FDRI Saahilawarqi Zawdee dabalatee hoggantoonni hojii olaanoo magaalaa Finfinnee, hoggantoonni garee olompikii ,atileetonni, fi hawaasni ispoortii akkasumas jiraattonni Magaalaa Finfinnee hirmaataniiru.
Atleettootaa fi leenjistoota akka biyyaa fi idil addunyaatti bu'aa galmeessaniif badhaasni laatameera.
Badhasichi shampiyoonaa atleetiksi idil addunyaa 17ffaa, tapha guutuu Afrikaa 12ffaa, shampiyoonaa tekuwaandoo Afrikaa 6ffaa, shampiyoonaa atleetiksi Afrikaa rakkoo dhageetti qaban 1ffaa fi waldorgommii teenis Baha Afrikaa irratti atleettootaa, leenjistootaa fi miseensa garee jilichaa bu'aa galmeessaniif kan laatamedha.
Hoteela Kaappitaalitti kan gaggeeffame sirni beekkamti fi badhaasa laachuu Birrii miiliyoonni 5 baasii ta'uu ragaan komishinii ispoortirra argame ni muldhisa.
Bu'uuruma kanaan shampiyoona idil addunyaan warren warqii fidaniif badhaasa Birrii kuma 80, Meetii warren fidaniif kuma 60 akkasumaas nahaasa kan fidaniif ammoo Birriin kuma 40 laatameeraaf.
Leenjistootaf ammoo kuma 60, kuma 50, fi kuma 40 akkuma duraa duba isaniitti badhaafamaniiru.
Tapha guutuu Afrikaa ammoo warqii kan fidaniif kuma 40, meetii kuma 30 akkasumaas nahaasa kan fidaniif kuma 20 yoo ta'u leenjiiftootaf ammoo kuma 30, kuma 25, fi kuma 20 badhaasni laatameerafi.
Taphataan Kubbaa Miilaa Biyyaaleessa Itiyoophiyaa duraanii Mogas Taaddaasaan addunyaa kanarraa guyyaa har'aa lubuun darbeera.
Mogas Taaddasaan Qidduus Goorgisitti garee â€˜C' hanga garee olaanaatti, Buna Sidaamaaf, Magaalaa Adaamaa, Human Elektirikaa Itiyoophiya fi Waldiyaaf taphataa tureera.
Garee biyyaaleessa Itiyoophiyaatti, garee guddatootaa hanga olaanaatti tajaajiluun dirqama lamummaa isaa taphataa ba'aa ture ta'uu ragaan Federeeshinii Kubbaa Miilaa Itiyoophiyaarraa argame ni muul'isa.
Atleeti Saamu'eel Tafarraa maayla tokkoon sa'aatii saffisaa addunyaa 2ffaa bara Faranjoota 2020 galmeessise.
Atleetiin lammii Itiyoophiyaa Saamu'eel Tafarraa kaleessa Aayarlaanditti kan gaggeffame Atloon Intarnaashinaal Giraand Praaks maayla tokkoon waldorgommii mana keessaa bara Faranjoota 2020 sa'aatii saffisaa addunyaa lammaffaa 3:55.86 galmeessisuun injifateera.
Waldorgommii mana keessaa sa'aati saffisaa addunyaa harkaa kan qabu lammii Iskootilaand Iskoot Ohaar yoo ta'u, sa'aatiin galmeesise 3:55.61dha.
Hoggansi Boordii Walwaaloo Aaddagiraat Yuunvarsiitii leenjisaa olaanaa garichaa Yohaannis Saahilee gaggeessuuf murteesse.
Hoggansichi marii guyyaa har'aa taasiseen leenjisaa olaanaan garichaa Yohaannis Saahileen akka gaggeeffaman murteesseera.
Sababa kanaan Abrahaam Ta'aare fi Koomaandar Kidaanee Haabteeen garicha akka dursaniif filatamuu isaanii ibsameera.
Yohaannis Saahileen sababa addabbiin taphoota lamaan darban garich hin tajajjille ture.
Walwaaloo Aaddagiraat waggaa darbe leenjisaa Tsaggaay Kidaanamaariyaam waliigateen gaggeessuun isaa kan yaadatamuudha.
Taphoota Priimeyar Liigii Ityophiyaa torbee 13ffaa har'a gaggeeffameen kilaboonni Oromiyaa injifatamaniiru.
Taphoota Priimeyar liigichaa guyyaa har'aa sa'aatii 9:00 eegalee gaggeeffameen Jimmaa Abbaa Jifaar gara Magaalaa Hawaasaa imaluun 1-0 yoo injifatamu, magaalaan Sabbataa ammoo Bahaar Daariin 3-2n injifatameera.
Taphoota biroo sa'aatii walfakkaatu keessatti gaggeeffameen Walwaloo Aaddagiraat 2-4 Quuddis GiyoorgisMagaalaan Dirree Daawaa 1-1 sihuul shiree.
Guyyaa kaleessaa Faasil Maqalee 70 Indartaa 2-0 injifateera.
Taphoonni qixxeessituun torbee 13ffaan Priimeyar liigichaa guyyaa booruu kan itti fufu yoo tau,Bunni Sidaamaa sa'aatii 9:00 irratti magaalaa Adaamaa ni simata.
Liigicha Qidduus Giyoorgis qabxii 26 dursaa jira.
Faasil Maqalee 70 Indartaa 2-0 injifate.
Tapha Piriimiyar liigii Itiyoophiyaa torbee 13ffaan Faasil Maqalee 70 Indartaa injifate.
Tapha istaadiyoomii Maqaleetti gaggeeffameen Faasil Maqalee 70 Indartaa 2-0 injifachuun liigicha gaggeessa jira.
Waldorgommiin ispoortii manneen hojii ministeerotaa fi dhaabbilee federaalaa hunda hirmaachise eegalameera.
Waldorgommiin ispoortii kun hariiroo hawaasummaa, misooma biyyaalessaa, fayyummaa qaamaa fi lammii oomishaa horachuuf murteessaa ta'uu baniinsa sirnichaa irratti haasawa kan taasisan koomiishinarri Koomiishinii Ispoortii FDRI obbo Duubee Jiloon ibsaniiru.
Damichaan lammii fayya qabeessaa fi oomishaa horachuuf hojjetamaa akka jiruu fi dorgommiin eegale kunis shoora olaanaa ni qabaata jedhameera.
Shaampiyoonaan tapha guutuu Oromiyaa 26ffaan Bitootessa 6-21,2012tti magaalaa Sabbataatti ni gaggeeffama.
Shaampiyoonaa kanaaf qophiin barbaachisu xumuramuu ibsameera.
Tapha kana irraatti Ispoorteessitootni kuma 5 hanga kuma 6 ta'an ni hirmaatu jedhameera.
Akkasumasa ogeeyyiin ispoortii kumni 1 ol tapha kana irratti ni argamu jedhame.
Akka ragaan Bulchiinsa Magaalaa Sabbataarraa argame kka mul'isutti iddoowwan tapha kanaaf barbaachisanii fi dirreewwan ispoortii haalan qophaa'ee jira jedhame.
Shaampiyoonaan tapha guutuu Oromiyaa 25ffaan magaalaa Naqamteetti gaggeeffamuun isaa kan yaadatamudha.
Konkolaataan deeggarsa namaa malee meeshaa deddeebisu yaaliif dhiyaachufi.
Konkolaataan deeggarsa namaa malee meesha deddeebisu kan jalqabaa daandiiwwan Ameerikaarratti yaalii akka taasifatu eeyyama argateera.
Konkolaatichi deeggarsa namaa malee tajaajila ni laata jedhame.
Ministeerri Geejibaa Ameerikaa konkolaatichi Teeksasitti yaalii akka gaggeessuf eeyyama laatera.
Konkolaataan meeshaa deddeebisu kun yaalii taasisuuf kutaaleen konkolaaticha to'atan guutamuu akka qabu eerameera.
Haata'utii, saffisni konkolaataan meeshaa deddeebisu kanaa sa'aatiitti kiilo meetra 25 akka hin caalle Ministeerri Geejibaa Ameerikaa akeekkachiisera.
Piriimiyar liigii Itiyoophiyaan sadarkaa dhumaa irratti kan argamu gareen kubbaa miilaa Dirree Daawaa leenjisaa isaa Simi'oon Abbay gaggeesseera.
Bakka isaanii itti aanaa leenjisaa kan turen Fissahaa Tsi'uumalsaan leenjisaa yeroo ta'uun filatamaniiru.
Gareen kun taphoota 12n darban irraa qabxii 36 osoo argachuu qabuu qabxii 13 qofa argachuun sadarkaa 15 irratti argama.
Tapha marsaa 13ffaa liigichaan Dilbata dhufu dirree isaa irratti Sihuul shiree kan keessummeessu ta'uu ragaan fuula garichaa irraa argame ni mul'isa.
Piriimiyar liigii Itiyoophiyaatin Faasiilii fi Sabbataan milkaa'aniiru.
Faasiil, Yuunvarsiitii Walwaaloo Addigiraat waliin taphatee 1f 0 dhaan injifateera.
Magaalaan Sabbataa ammoo Hoossaa'inaa waliin taphachuudhan, 2f 1n injifateera.
Pireezedaantiin Waldaa Kubbaa Miillaa Addunyaa(FIFA) Jiyaanii Infaantiinoon sagantaa waancaa Afrikaarratti sirreeffamni akka taasifamu yaada dhiyeessan.
Preezdaantichi taphni waancaa Afrikaa waggaa lama lamaan gaggeeffamu, waggaa afur afuritti akka gaggeeffamu yaada dhiyeessaniiru.
Preezdaantichi yaada isaanii kana waltajjii marii Koonfeedereeshinii Kubbaa Miillaa Afrikaa guddina kubbaa miillaa fi bu'uuraalee misoomaarratti xiyyeeffachuun Moorookoo Raabaatitti gaggeeffamurratti dhiyeessaniiru.
Waancaan Afrikaa waancaa Awrooppatiin yoo madaalamu galiin isaa %20 gadi aanaa ta'uu eeraniiru.
Galichis ta'e bu'uuraaleen misoomaa ga'aa miti, kanaaf waggaa 4tti al takkaa qopheessuu wayyaan yaada dhiyeessaniiru.
Waancaan Afrikaa itti aanu kan bara Faranjootaa 2021 qopheessummaa Kaameruunin, kan bara 2019 ammoo qopheessummaa Gibtsiin gaggeeffamuun ni yaadatama.
Rakkoo bu'uuraalee misoomaa biyyoota 54 furuuf, waldichi Doolaara Ameerikaa biiliyoona 1 istaadiyamii akka ijaaru eeraniiru.
Waldorgommii walakkaa maraatoonii 21ffaa magaalaa Bishooftuutti gaggeeffameen Atleet Taammiraat Tolaan injifate.
Kaayyoon waldorgommichaa naannolee fi bulchiinsoota magaalaaf, kilabootaa fi dhaabbileef carraa waldorgommii uumuun atleetota ciccimoo horachuudha.
Poolaanditti yeroo 14ffaaf kan gaggeeffamu waldorgommii walakkaa maraatoonii addunyaarratti atleetota biyya keenya bakka bu'anii hirmaatan filachuuf kan taasifame ta'uu Federeeshiniin Atleetiksii Itiyoophiyaa beeksiseera.
Waldorgommii kiiloo meetra 21 magaalaa Bishooftuutti kaleessa Amajjii 24,2012 gaggeeffameen atleetoonni dhiirotaa fi dubartootaa hirmaataniiru.
Waldorgommii atleetiksii 13ffaa kanaan fageenya kiilo meetira 21 dubartootatiin Atleet Alamzarf Yewalaa magaalaa Hawaasaarraa sadarkaa 1ffaan yoo xumurtu, Atleet Biraanee Dibaabaa Poolisii Oromiyaarraa 2ffaa,  Atleet Ababaa Yeshaaneh  Poolisii Amaaraarraa sadarkaa 3ffaan xumurteetti.
Waldorgommii walakkaa maraatoonii 21ffaa magaalaa Bishooftuutti kaleessa gaggeeffameen Atleet Taammiraat Tolaa Poolisii Oromiyaarraa sadarkaa 1ffaan yoo xumuru, Atleet Li'uul Gabrasillasee dhuunfadhaan akkasumas Amdawarq Waalalliny dhuunfaan sadarkaa 2ffaa fi 3ffaan xumuraniiru.
Dorgommiin walakkaa maaraatoonii 13ffaan Itiyoophiyaa guyyaa booru magaalaa Bishooftuutti ni gaggeeffama.
Fiigicha Walakkaa Maaraatoonii kana irratti naannoole fi bulchiinsa magaalootaa irraa Atleetoonni dhiiraa 427 fi dubartootaa 146 ni hirmaatu jedhameera.
Atleetoonni fiigicha kana moo'atan Birrii kuma dhibba 1 ni badhaafamu jedhameera.
Kaayyoon fiigicha kanaa Atleetoota shaampiyoonaa walakkaa maaraatoonii addunyaa Poolaand magaalaa Diiniyaatti gaggeeffamu irratti hirmaatan filachuuf akka ta'e ibsameera.
Fiigicha kanaan1ffaan Birrii kuma 20, 2ffaan kuma 10, 3ffaan kuma 7 badhaasa ni argatu jedhame.
Figicha walakkaa maaraatoonii Bishooftuu guyyaa booru kana irratti Atleetoonni qabxii fooyya'aa galmeessan shaampiyoonaa Diiniyaa kana irratti kan hirmaatan ta'uu ragaan Federeeshinii Atleetiksii Itiyoophiyaa irraa argame ni mul'isa.
Shaampiyoonaan walakkaa Maaraatoonii addunyaa 24ffaan Guraandhala 20, 2012 Magaalaa Diiniyaatti ni gaggeeffama.
Atleet Qananiisaa Baqqalaa walakkaa maaraatoonii Vaaytaaliitii Biig Landan riikkardii haaraa galmeessisuun injifate.
Qananiisaan walakkaa maaraatoonii Landan guyyaa har'aa Biriitaaniyaatti dorgomameen sa'aatii 1:00:22n xumuruun injifateera.
Riikkardii iddichaa Atleet Moo Faaraahi harka ture Qananiisaan kan dhuunfaa isaa taasiseera jedhame.
Qananiisaaf morkataa cimaa ni ta'e jedhamee eeggamaa kan ture Atleet Moo Faaraahin dorgomicha osoo hin xumuriin kutee ba'uu isaatu himame.
Abbaan riikkardii fageenya meetira kuma 5 fi 10 Atleet Qananiisaan dorgommii walakkaa maaraatoonii Vaaytaaliitii Biig Landanirratti yeroo jalqabaaf hirmaachuu isaa ibsameera.
Oduma walfakkaatuun Atleet Birihaanuu Laggasaas dorgommii maaraatoonii Jaappaan Tookyootti guyyaa har'aa gaggeeffame injifateera.
Atleet Birihaanuun dorgommii kana sa'aatii 2:15n sadarkaa 1ffaan xumureera.
Dorgommii kanarratti Atleetoonni kumni 38 ol ni hirmaatu jedhamee eeggamaa turus sababa weerara Vaayirasii Koroonaan Atleetoonni 200 qofti irratti hirmaataniiru jedhame.
Ijaarsi Istaadiyeemii Aqaaqii Qaallittii ariitiin xumuramuun tajaajilaaf ooluu akka qabu itti aanaan Kaantibaa magaalaa Finfinnee Injiinar Taakkalaa Uumaan himan.
Injiinar Taakkalaa Uumaan haala ijaarsa Istaadiyeemii kanaa daawwataniiru.
Istaadiyeemiin Aqaaqii Qaallitti kun daawwattoota kuma 25 keessummeessuu danda'a jedhame.
Ijaarsi kun dirree fiigichaa fi tapha kubbaa miilaa sadarkaa isaa eeggate kan qabuudha jedhame.
Istaadiyeemichi daawwattootaaf mijataa akka ta'uuf baaxiin kan uwwifamu ta'a jedhame.
Akkasumas tajaajila hunda galeessa kanneen akka iddoo uffannaa taphattootaa, giddugala leenjii, kutaalee dhiqannaa, suuqootaa fi kutaa bulchiinsaa hunda kan guutate ta'uu ibsameera.
Rakkoolee sadarkaa sadarkaan jirun furuuf bulchiinsi magaalichaa giddugala Ispoortii ammayyaa ijaarsisaa jiraachuu Injiinar Taakkalaan yeroo daawwannaa taasisan dubbataniiru.
Ijaarsi Istaadiyeemii kanaa harkifachuu isaa kan ibsan Injiinar Taakkalaan, hanqinoota jiran furuun ariitiin akka xumuramuuf xiyyeeffannoon hojjetamuu qaba jedhan.
Ijaarsi isaas yeroo ammaa % 70 irra ga'eera jedhame.
Istaadiyeemiin kun Birrii miiliyoona dhibba 5 fi miiliyoona 14 ijaarramaa kan jiru yoo ta'u, ijaarsi isaas dhaabbilee Konistiraakshinii biyya keessaan gaggeeffamaa jiraachuu ragaan Waajjira Kaantibaa Magaalichaarra argame ni muul'isa.
Shaampiyoonaan ispoortii godinaalee Oromiyaa garaagaraatti gaggeeffamaa jira.
Shaampiyoonaan tapha ispoortii guutuu godina Arsii Lixaa 13ffaan magaalaa Nageelleetti gaggeeffamaa jira.
Shaapiyoonaan kun aanaalee godinichaa adda addaa hirmaachisaa kan jiru yoo ta'u, oolmaa isaa guyyaa 3ffaan har'a itti fufeera.
Waldorgommiin shaanpiyoonaa ispoortii tapha guutuu 26ffaa aanaalee godina Shawaa Lixaa hirmaachise magaalaa Ambootti gaggeeffamaa jira.
Waldorgommiin kun mata duree â€˜Ispoortiin nageenya, jalaalaa fi guddinaaf' jedhuun gaggeeffamaa jira jedhame.
Shaampiyoonaan tapha ispoortii guutuu godinaShawaa Kabaa 26ffaanis magaalaa Garba Gurraachaatti gaggeeffamaa jira.
Kaayyoon shaampiyoonaa kanaa ispoorteessitoota ciccimoo godinichaa fi Oromiyaa bakka bu'an horachuu fi hariiroo hawaasaa cimsuuf akka ta'e ibsameera.
Shaampiyoonaan tapha ispoortii guutuu godina Buunnoo Beddellee marsaa 4ffaanis adeemsifaamaa jira.
Shaampiyoonichi aanaalee godinichaa 9 fi bulchiinsa magaalaa tokko hirmaachisaa jira.
Shaampiyoonaa kanarratti ispoorteessitoonni 500 ol hirmaachaa jiraachuun ibsameera.
Akka waajjiraaleen dhimmoota koominiikeeshinii mootummaa godinaalee kanneenii ibsanitti, shaampiyoonaan tapha guutuu godinaalee Oromiyaa garaagaraa keessatti gaggeeffamaa jiru kun guyyoota 10f tura.
Gareen Piriimiyar Liigii Itiyoophiyaa lama Hawaasaa fi Sihuul Shireen leenjistoota waliin gargar ba'aniiru.
Boordiin magaalaa Hawaasaa leenjisaa duraa Addisee Kaasaa kaasuun Birhaanuu Warquu leenjisaa yeroo taasise muuduu isaa ragaan sookar Itiyoophiyarraa argame ni muldhisa.
Leenjisaa Addisee Kaasaa garichi tapha Piriimiyar Liigii Itiyoophiyaa torbee 15ffaan Faasil simachuun 3-2 erga injifate booddee torbeef gara garichaatti akka hin deebine eerameera.
Kanumaan walqabatee, boordiichi walga'ii gaggeesseen leenjisicha gaggeessuun Birhaanuu Warquu yeroodhaaf muudeera.
Oduma walqabatuun leenjisaan Sihuul Shiree Saamsoon Ayyalaa garicha waliin gargar ba'eera.
Waggaa tokkoof garicha waliin turtii kan taasise leenjisichi sababa dhuunfaan garicha akka gadi dhiise beekkameera.
Taphoonni Piriimiyar Liigii Itiyoophiyaa torbee 16ffaan booruu eegaluun ni taphatamu jedhame.
Liigiichi boqonnaa torbee lamaan booda marsaa 2ffaan isaa booru ni eegala.
Guyyaa booruu Bunni Itiyoophiyaa â€“ Sihuulshiree,Adaamaan â€“ Faasiil waliin ni taphatu jedhameera.
Dilbata ammoo dursaan liigichaa Qidduus Giyoorgiis magaalaa Walqixxee waliin kan taphatu ta'uun ibsameera.
Taphoota torbee 16ffaa kanaan:  Walwaaloo Aaddagiraat â€“ magaalaa Sabbataa, Bunni Sidaamaa â€“ Walaayitaa Diichaa, Hadiyyaa Hoosaa'inaan â€“ Maqalee 70 Indartaa, Baahir Daar â€“ Jimmaa Abbaa Jifaar,Dirree Dawaan â€“ Hawaasaa waliin morkatu.
Marsaa 1ffaatin Qidduus Giyoorgiis taphoota 15; qabxii 28n sadarkaa 1ffaan yoo xumuru, Faasiil qabxii 26n 2ffaa, Maqalee 70 Indartaan ammoo qabxii 25n 3ffaadhan xumureera.
Gareewwan naannoo Oromiyaa, magaalaan Adaamaa qabxii 19n sadarkaa 9ffaa, Sabbataan qabxii 18n sadarkaa 12ffaa, Jimmaa Abbaa Jifaar qabxii 18n sadarkaa 13ffaa argachuun marsaa kana xumuruun isaanii kan yaadatamudha.
Taphoota Piriimiyar Liigii Itiyoophiyaa marsaa 2ffaa torbee jalqabaan Adaamaan Faasiliin 1fi 0n injifatameera.
Taphoota Piriimiyar Liigiichaa marsaa 2ffaa torbee jalqabaan har'a taphoonni lama gaggeeffamaniiru.
Tapha Istaadiyeemii idila addunyaa magaalaa Bahaar Daaritti Magaalaa Faasilii fi Adaamaa gidduutti taphatameen Faasil 1 fi 0n Adaamaa injifateera.
Oduma walfakkaatuun Istaaadiyeemii magaalaa Finfinneetti Sihuul Shiree kan simate Bunni Itiyoophiyaa 6 fi 1n injifateera.
Faasil qabxii 29 liigicha dursuu eegaleera.
Booru ammoo Qidduus Giyoorgiis â€“ magaalaa Walqixxee , Walwaaloo Aaddagiraat â€“ magaalaa Sabbataa, Bunni Sidaamaa â€“ Walaayitaa Diichaa, Hadiyyaa Hoosaa'inaan â€“ Maqalee 70 Indartaa, Baahir Daar â€“ Jimmaa Abbaa Jifaar,Dirree Dawaan â€“ Hawaasaa waliin ni taphatu jedhameera.
Taphoonni Piriimiyar Liigii Itiyoophiyaa torbee 16ffaan har'a gaggeeffameera.
Qabxii 25 sadarkaa 3ffarratti kan argamu Maqalee 70 Indarataan Hadiyyaa Hoosaa'inaan 1-0 injifateera.
Haaluma walfakkatuun  Jimma Abbaa Jifaar kan keessumeesse Bahiir Daar 1-0 injifachuun sadarkaa 5ffaa eegachuu danda'eera.
Dabalaataan Bunni Sidaamaa Walaayittaa Diichaa 5-3 injifachuun qabxii 27n sadarakaa 4ffaa isaa eegsifateera Dirree Dawaan Hawaasaa 3-1injifatera.
Sabbataan Yuunvarsiitii Walwaaloo Addigiraat 2-2 qixa ba'aniiru.
Waldorgommii maaraatoonii Loos Anjalas 35ffaadhan Atleet Baayyalliny Tashaagar injifateera.
Waldorgommii maaraatoonii jalqabaa kan taasise Atleet Baayyalliny fageenyicha sa'aatii 2:09:27 sadarkaa 1ffaan injifachuu danda'eera.
Dorgommicha atleetonni lammii Keeniyaa Wilsan Keebeetii fi Maaykil Cheegee sadarkaa 2ffaa fi 3ffaan xumuraniiru.
Waldorgommii dubartootatiin Atleet Almaaz Nagadii sadarkaa 2ffaan yoo xumurtu, atleetiin lammii Keeniyaa Maargaareet Muurkiin injifateetti.
Gama biraatin fiigicha walakkaa maaraatoonii Niiwuzarlaad Za Heegitti gaggeeffameen Atleet Daawit Waldeen injifateera.
Xomborri Itiyoophiyaa, kan olompiika Tookiyoo magaalaa Maqaleetti qabsiifame.
Xomborri garee olompiika Itiyoophiyaa marsaa 4ffaa, olompiika Tookiyoo 2020 magaalaa Maqaleetti qabsiifameera.
Sirnicharratti itti aanaan preezdaantii mootummaa naannoo Tigraay Dooktar Dabratsiyoon G/mikaa'eel, walitti qabaan qophii olompiika Itiyoophiyaa dorgommii Tookiyoo 2020 obbo Abbaa Duulaa Gammadaa dabalatee hoggansi olaanaa naannoo Tigraayii fi jiraattonni magaalaa Maqalee argamaniiru.
Naannoon Tigraay olompiika Tookiyoorratti atleetota 10 fi ispoortessaa biskileetii 1 dhiyeessuu Dooktar Dabratsiyoon ibsaniiru.
Obbo Abbaa Duulaanis naannichi ispoortessitoota ciccimoo horachuu ibsanii, fulduratti ispoortessitoota hundaan biyya bakka bu'uuf hojjechuun akka irra jiraatu eeraniiru.
Taphoonni mo'anii darbuu shaampiyoons liigii Awurooppaa marsaa 2ffaan har'aa fi booru ni taphatama.
Galgala har'aa sa'aatii 5:00 eegalee Tootanhaam dirreen ala Leepziing yoo keessummeessu, Vaaleenshiyaan Atlaantaa waliin falmata jedhame.
Tapha kanaratti Vaayirasii koroonaa ittisuuf qaamni kamuu harka akka wal hin fuune Gamtaan Kubbaa Miilaa Awurooppaa akeekkachiisera.
Guyyaa boruu ammoo PSG â€“Doortimuund waliin ni taphatu jedhame.
Taphni Faransaay Paariisitti gaggeeffamu kun sababa Vaayirasii koroonaan Istaadiyeemii cufaatti gaggeeffama jedhame.
Tapha mo'anii darbuu shaampiyoons liigii Awurooppaa marsaa 2ffaa eda galgala gaggeeffameen Tootanhaam mo'atame.
Eda galgala sa'aatii 5:00 eegalee Tootanhaam Leepziingin 3 -0 injifatamuun liigicha alaan ta'eera.
Tootanhaam liigichaan ala kan ta'e waliigala 4-0 injifatameeti.
Oduma walfakkaatun Vaaleenshiyaanis liigichaan ala ta'eera.
Dirree isaarratti Atlaantaa kan keessummmeessan; Vaaleenshiyaan 3-4 injifatameera.
Qabxii waliigala 8 -4n liigichaan ala ta'eera.
Taphoonni mo'anii darbuu shaampiyoons liigii Awurooppaa marsaa 2ffaan kun har'as itti fufuun PSG â€“ Doortimuund waliin yoo morkatu, Liivarpuul â€“ Atleetikoo Maadriid waliin falmata.
Federeeshiniin Atleetiksii Itiyoophiyaa atleetota shaampiyoonaa qaxxaamura biyyaa Afrikaaf qophii taasisaa turan gaggeessuu beeksise.
Koonfedereeshiniin Atleetiksii Afrikaa (CAA) eda galgala ibsa baasen akka beeksisetti, shaampiyoonaan qaxxaamura biyyoota Afrikaa bara kana gaggeeffamuuf ture bara dhufutti darbeera.
Sababa shaampiyoonaan qaxxaamura biyyaa Arfikaa 6ffaan Toogoo Loomeetti bara Faranjootaa Eebla 8, 2020 gaggeeffamuuf ture bara 2021tti darbeef atleetoota Duukamitti qophiirra turan Bitootessa 4, 2012 irraa eegalee gaggeessuu isaa Federeeshiniin Atleetiksii Itiyoophiyaa beeksiseera.
Shaampiyoonaan kun sababa sodaa Vaayirasii koroonaatin darbuu isaa Koonfeedereeshinichi ibseera.
Bara dhufu baatii fi guyyaa shaampiyoonaan kun gaggeeffamu adeemsa keessa kan ifoomsu ta'uus beeksiseera.
Federeeshiniin Atleetiksii Itiyoophiyaa atleetootaa fi leenjiftoota qophiirra turaniif waantoota barbaachisan hunda guutuun rakkoo tokko malee mariin gaggeessuu isaa himeera.
Federeeshinichi guyyaa kaleessaa jila kanaaf dhimmoota Vaayirasichaan walqabatanirratti hubannoo laachuu isaa ragaan federeeshinicharraa argame ni muul'isa.
Boordiin Waldaa Ispoortii Qidduus Giyoorgiis leenjisaa olaanaa, gargaaraa fi leenjisaa karra(goolii) eegaa yeroof hojiirraa dhoorkuu beeksise.
Hoggantoonni boordii waldaa ispoortichaa walga'ii gaggeessaniin haala ga'umsa yeroo leenjiftoota kanneenii erga gamaaggamaniin booda murtee kana dabarsuun isaanii himameera.
Leenjiftoonni sadan garee olaanaa akka hin leenjifne dhoorkamaniiru.
Akkasumas koreen teeknikaas akka gaggeeffamu hoggattoonni boordichaa murteessaniiru.
Gama biraatin hogganaan garichaa duraanii obbo Taaffasaa Baqqalaan miseensa hoggansa boordichaatti akka deebi'an murteessuu isaa ragaan fuula Feesbuukii garichaarraa argame ni muul'isa.
Fiigichi dubartoota qofa hirmaachise mata duree â€˜dursa dubartootaf' jedhuun Finfinneetti gaggeeffame.
Fiigichi fageenya meetira kuma 5 uwwise kun yeroo 17ffaaf gaggeeffame.
Sagantaa kanarratti Pireezedaantiin FDRI Saahilawarq Zawdeen argamuun ergaa dabarsaniiru.
Fiigichi kun dirree dubartoonni mirga isaanii itti kabachiisaniidha jedhan.
Dubartoonni mirga, nageenyaa fi walqixummaa isaanii kabachiisuuf ga'ee isaanii adda durummaan ba'uu qabu jedhan.
Pireezedaanti Saahilawarq Vaayirasii koroonaa ittisuuf qajeelfama hordofuu fi qajeelfamaaf bitamuun murteessaa ta'uu ibsaniiru.
Fiigicha kanarratti dubartoonni kumni 15 ol hirmaataniiru jedhame.
Dorgomicha Atleet Tsigee Gabrasalaamaa sadarkaa 1ffaan yoo xumurtu, Alteet Yaalamzarf Yewaalaa 2ffaa, Atleet Nigist Haaftuu sadarkaa 3ffaan xumuraniiru.
Dubartoota dhuunfaan hirmaatan keessaa Artist Biruuktaawiit Geetahuun 1ffaa, Siister Asaayechi 2ffaa fi Beetii Waanoos sadarkaa 3ffaa ba'uun xumuraniiru.
Dorgomtoonni sadarkaa 1ffaa â€“ 3ffaatti ba'an Birrii kuma 30 â€“ 10tti walduraa duubaan badhaafamniiru.
Dorgommiiwwan ispoortii guyyootii 15f kan adda citan ta'uu Koomiishiniin Ispoortii FDRI beeksise.
Koomiishinichi ibsa baasen akka beeksisetti akkaataa manneen barnootaa guyyootii 15f akka cufaman murtaa'en, dorgommiiwwan ispoortii, Piriimiyar liigii, shaampiyoononni, dorgommiiwwan ispoortiin hundaaf, leenjiiwwan ispoortii, yaa'iiwwan, dorgommiiwwan idil addunyaa, leenjiiwwan idil addunyaa ibsi dabalataa amma laatamutti kan adda citan ta'uu eerera.
Sochiin ispoortii kamuu dhoorkamuus ibseera.
Walga'iin qooda fudhattoota ispoortii Bitootessa 9 -10,2012 magaalaa Adaamaatti gaggeeffamuuf ture dheereffameera.
Shaampiyoonaan waancaa Awurooppaa bara Faranjoota 2020 sababa Vaayirasii koroonaan waggaa tokkoof dheerachuu ibsame.
Shaampiyoonaan waancaa Awurooppaa bara Faranjoota 2020 sababa Vaayirasii koroonaan waggaa tokkoof dheeraffamuu Waldaan Kubbaa Miilaa Noorwaay beeksise.
Tattamsa'ina Vaayirasii koroonaan walqabatee biyyoota Awurooppaa gidduutti bara Faranjootaa 2020 Waxabajjii 12 eegalee waldorgommiin gaggeeffamuuf ture gara waggaa dhufuutti akka darbu murtaa'eera.
Waldaan Federeeshinoota Kubbaa Miilaa biyyoota Awurooppaa 55, bakka buutonni kilabaa fi qaamoleen dhimmi ilaallatu murticha kan dabarsan walga'ii teelee konfiraansii gaggeessaniin jedhame.
Murtichi fudhatama kan argatu hojii raawwachiiftuun Waldaa Kubbaa Miilaa Awurooppaatti dhiyaate yoo ragga'edha jedhameera.
Atleet Biraanuu Tsagguun waggaa 4f dorgommiirraa ittifame Atleetichi si'eessituu fayyadamee argamuu isaatini adabbichi kan itti murtaa'e.
Adabbichaan dorgommiiwwan gosa kamiitirraayyuu ittifameera.
Fulbaana darbe dorgommii walakkaa maaraatoonaa Deenmaark Kooppanhaaganitti gaggeeffamerratti si'eessituu dhoorkame fayyadamuun shakkamee baatii 7f dhimmisaa qoratamaa turuun ni yaadatama.
Qorannoo taasifamaa tureenis si'eessituu fayyadamuun isaa beekameera.
Atleetichi kanaan dura badiin raawwate waan hin turreef baatii Faranjootaa Fulbaana 15,2019 eegalee amma baatii Faranjootaa Fulbaana 14,2023tti dorgommii biyyoolessaa fi idil addunyaarraa ittifameera.
Badhaasaa fi qabxiin galmeessises haqameera.
Olompiikni Tookiyoo akka dabarfamu dhiibbaan taasifamaa jira.
Sodaa weerara Vaayirasii koroonaatin dhiibbichi Jaappaanii fi Koree Olompiika Addunyaarratti hammaachaa jira.
Sababii vaayrasichaatin Kaanaadaan kan hin hirmaanne ta'uu beeksisuun ishee hin dagatamu.
Biyyoonni kaanis dorgommichi yeroo birootif akka dabarfamu gaafachaa jiru.
Kaanaadaan fayyaa atleetota ishee wanti caalu akka hin jirre ibsuun dabarfamuusaa gaafatteetti.
Muummeen ministiraa Jaappaan Shiinzoo Aabeen dorgommichi akka kanaan duraatti hin gaggeeffamu taanan, kan dabarfamu ta'uu eeraniiru.
Dorgommicha guutummaan haquurra dabarsuu wayyas jedhaniiru.
Koreen Olompiika Addunyaa dorgommichi Adoolessa 24 akka gaggeeffamuuf guyyaa qabeet ture.
Yaata'uutii sababii vaayrasichaarraa kan ka'e dabarfamuu akka malu ibseera.
Leenjitoonni Jiddugala Leenjii Atleetiksii Atleet Xiruunash Dibaabaa weerara Vaayirasii koroonaa ittisuuf maatii isaaniitti deebi'an.
Jiddugalichis akkaataa kallattii mootummaa barattoonni yuunvarsiitii maatii isaaniitti akka deebi'an kaa'en, leenjitoonnisaa maatii isaanii bira akka turan murteessera.
Amma magaalaa godina nananoo jireenya isaaniitti konkolaataa mijeessuun, tuttuqqiirraa bilisa ta'anii nagayaan akka galan gaggeessera.
Ogeeyyiin fayyaa jiddugalichaas imalarratti tumsa akka taasisan taasifameera.
Deeggartoonni kubbaa miilaa dhiphina cimaaf akka saaxilaman ibsame.
Qorannoon tokko akka ibsutti deeggartootni miira guddaa keessa galuun yeroo gareen isaanii mo'amu waan dhiphataniif dhibee onneef saaxilamu.
Qorannoo Oksifoord bara Faranjoota 2014 yeroo Biraazil Jarmaniin Waancaa Addunyaa irratti mo'amtu samuudaa hancufa deeggartoota Biraaziil fudhachuun gaggeeffameera.
Bu'uuruma qorannoo kanaatin hoormooniin Kortisool jedhamu yeroo Jarman 7 fi 1'n Biraaziliin mo'attu akka malee ol ka'ee argameera.
Kun dhiibbaa dhiigaa fi onnee irrattis miidhaa guddaa fiduu danda'a.
Deeggartootni ofii isaanii qaama garee taphatu keessa of galchuun miira keessa galanii deeggaran yeroo taphicha ilaalanis qaamni isaanii miira garaagaraa keessa galaa taphichi xumurama.
Qaamni isaanii hormoonota adda addaa maddisiisuun deebii kenna jedhan Oksifoorditti qorannoo gaggeessuun kan beekamtu Dooktar  Maartaa Niwusan.
Hoormooniin Koortisool jedhamu yeroo dheeraaf ol ka'ee turuun;Hidda dhiigaa dhiphisaa deema,Dhiibbaan dhiigaa akka dabalu taasisa,Onnee durumaan dadhabaa deemte akka malee miidha.
Fiigicha maaraatoonii Duubaay barii kana gaggeeffameen atleetonni Itiyoophiyaa koorniyaa lamaaninuu injifataniiru.
Fiigicha maaraatoonii barii har'aa dhiiroota gidduutti gaggeeffameen Atleet Oliiqaa Addunyaa sa'aatii 2:6:15n xumuruun yoo injifatu, atleetonni Itiyoophiyaa biroon sadarkaa 3ffaa-10ffaa ba'uun dorgommicha olaantummaan xumuraniiru.
Dorgommii dubartoota gidduutti gaggeeffameen ammoo Atleet Warqinash Dagafaa sa'aatii 2:19:37n 1ffaa, Atleet Guutanii Shoomee sa'aatii 2:20:11n 2ffaa, Atleet Badhaatuu Hirphaa sa'aatii 2:21:54 sadarkaa 3ffaan yoo xummurtu, Atleetonni Itiyoophiyaa biroos sadarkaa 4ffa hanga 9ffaatti jiru qabachuun olaantummaan xumuraniiru.
Dirree kana irratti Warqinash Dagafa bara Faranjootaa 2017 injifachuun ishee kan yaadatamudha.
Maaraatooniin Duubaay erga eegalamee atleetonni Itiyoophiyaa walii gala dubartootan yeroo 15, dhiirotaan yeroo 14 injifataniiruTaphoota Piriimiyar Itiyoophiyaa torbee 10ffaan guyyaa har'aa taphoonni 5 gaggeeffamaniiru.
Tapha Istaadiyeemii Abbabaa Biqilaa Adaamaatti garee kubbaa miilaa bulchiinsa magaalaa Adaamaa fi Hadiyyaa Hoosaa'iinaa gidduutti gaggeeffameen Adaamaan 2-0n injifateera.
Taphoota biroo Istaadiyeemii Finfinnee fi naannooleetti har'a gaggeeffamneen ammoo :- Walqixxee 1â€“0 Dirree Dhawaa Faasil 1â€“0 Buna Sidaama Qiddus Gorgiis 1â€“0 Bahiir Daar yoo injifatan,Walwaaloo Addigiraat fi Bunni Itiyoophiyaa 1 qixa bahaniiru.
Taphoota guyyaa kaleessaa gaggeeffameen:- Sabbataa 2 â€“ 1 HawaasaaWalaayittaa 1 â€“ 0 Maqalee 70 Indartaa yoo injifatan Sihuul Shiree fi Jimmaa Abbaa Jifaar 1 qixa xumuraniiru.
Liigicha Maqalee 70 Indartaan qabxii 19 dursaa jira.
Taphoota Piriimiyar Itiyoophiyaa torbee 10ffaan guyyaa har'aa taphoonni 5 gaggeeffamaniiru.
Tapha Istaadiyeemii Abbabaa Biqilaa Adaamaatti garee kubbaa miilaa bulchiinsa magaalaa Adaamaa fi Hadiyyaa Hoosaa'iinaa gidduutti gaggeeffameen Adaamaan 2-0n injifateera.
Taphoota biroo Istaadiyeemii Finfinnee fi naannooleetti har'a gaggeeffamneen ammoo :- Walqixxee 1â€“0 Dirree Dhawaa Faasil 1â€“0 Buna Sidaama Qiddus Gorgiis 1â€“0 Bahiir Daar yoo injifatanWalwaaloo Addigiraat fi Bunni Itiyoophiyaa 1 qixa bahaniiru.
Taphoota guyyaa kaleessaa gaggeeffameen:- Sabbataa 2 â€“ 1 Hawaasaa,Walaayittaa 1 â€“ 0 Maqalee 70 Indartaa yoo injifatan Sihuul Shiree fi Jimmaa Abbaa Jifaar 1 qixa xumuraniiru.
Liigicha Maqalee 70 Indartaan qabxii 19 dursaa jira.
Qabxii taphoota Piriimiyar liigii Itiyoophiyaa torbee 10ffaa.
Taphoota har'aatin;  Sabbataa 2 â€“ 1 Hawaasaa ,Sihuul Shiree 1 â€“ 1 Jimmaa Abbaa Jifaar ,Walaayittaa 1 â€“ 0 Maqalee 70 Indartaa  Taphoota guyyaa boruu;  Walqixxee â€“ Dirree Dhawaa , Adaamaa â€“ Hadiyaa Hoossaa'inaa ,Faasil â€“ Buna Sidaama , Qiddus Gorgiis â€“ Bahiir Daar ,Walwaaloo Addigiraat â€“ Buna Itiyoophiyaa Dorgommiin qaxxaamura biyyaa Hurufa Boombii idila addunyaa 37ffaan guyyaa har'aa gosoota Ispoortii 6 gaggeeffameera.
Fiigicha kiloo meetira 6 dargaggoota dubartootaa gidduutti gaggeeffameen, Atleet Baqqalach Takluu Oromiyaa irraa 1ffaa, Mal'aaknaat Wudduu Amaaraa irraa 2ffaa, Amiinaa Ahimaad Magaala Hawaasaa irraa 3ffaa ba'uun injifataniiru.
Fiigicha kiloo meetira 8 dargaggoota dhiirootaa gidduutti gaggeeffameen, Atleet Barrihuun Aragaawii Konistiraakshinii suur irraa 1ffaa,Barakat zallaqaa fi Addis Yihuunee naannoo Amaaraa irraa 2ffaa fi 3ffaan xumuraniiru.
Dorgommii walmakaa ulee walii kennuu Naannoon Oromiyaa 1ffaa, dhaabbanni Dizzaayinii fi To'annoo Bishaan Oromiyaa 2ffaa, akkasumsa bulchiinsi magaalaa Adaamaa sadarkaa 3ffaan xumuraniiru.
Fiigicha kiloo meetira 10 ga'eessoota dubartootaa gidduutti gaggeeffameen Atleet Tsigee Gabrasalaamaa Poolisii naannoo Tigraay irraa 1ffaa, Footan Tasfaayee Simintoo Mosaaboo irraa 2ffaa fi Shuree Damissee Poolisii Oromiyaa irraa 3ffaa ba'uun injifataniiru.
Dhiirootaan ammoo Nibrat Malaak naannoo Amaaraa irraa 1ffaa yoo ba'u, Asirasee Geetaahuun manneen sirreessaa naannoo amaaraa irraa 2ffaan, Didhaa Lammaa Oromiyaa irraa 3ffaa ba'uun dorgommii Hurufa Boombii kana olaantummaan xumuraniiru.
Muummeen Ministiraa FDRI Dooktar Abiy Ahimaad koree biyyooleessaa qophii Olompikii Tookyoo qindeessuuf hundaa'e waliin mari'atan.
Koreen kun qophii Olompikii Jaappaan Tookyoo bara Faranjootaa 2020 taasiifamaa jiru ilaalchisee Dooktar Abiyiif ibsa laatee jira.
Kaayyoon qophii kanaas Atleetoota Itiyoophiyaa dorgommiif erguu qofa osoo hin taane, moo'annaan akka deebi'aniif deeggarsa taasiisuuf ta'uu beeksiseera.
Obbo Duubee Jiloo Komiishinara Itti Aanaa Komiishinii Ispoortii Federaalaa ta'uun muudaman.
Obbo Duubee Jiloo waggoota kudhaniif Daayrektara Tekinikaa Federeeshinii Atileetiksii Itiyoophiyaa ta'uun hojjechaa kan turan yoo ta'u, yeroo ammaa Komiishinara Itti Aanaa Komiishinii Ispoortii Federaalaa ta'uun muudamaniiru.
Obbo Duubeen bara 1999 eegalee daayrektara tekinikaa federeeshinii atileetiksii Itiyoophiyaa ta'uun hojjetaniiru.
Dursee bara 1986 eegalee bakka bu'aa atileetoota ta'uun achii boodas miseesa hojii rawwachiiftu koree tekiniikaa federeeshinii ta'uun hojjetaniiru.
Gareen dubartoota waggaa 17 gadii biyyaaleessa Itiyoophiya waancaa addunyaa bara Faranjootaa 2020 Hind qopheessituu ala ta'e.
Tapha calallii guyyaa har'aa garee biyyaaleessa Ugaandaa waliin Istaadiyeemii idila addunyaa magaalaa Bahaar Daaritti gaggeeffameen Ugaandaan 3-1 Itiyoophiyaa injifateerti.
Tapha marsaa duraan gareen dubartootaa waggaa 17 biyyaaleessa Itiyoophiyaa Ugaandaatti imalee 2-0 injifatamee ture.
Qabxii walii galaan gareen dubartootaa waggaa 17 gadii biyyaaleessa Ugaandaa garee biyyaaleessa Itiyoophiyaa 5-1n injifachuun marsaa itti aanuutti darbuu mirkaneeffateera.
Bulchiinsa magaalaa Finfinnee guyyaa har'aa ijaarsa istaadiyoomiif kan oolu kaarta abbaa qabeenyumma kilaboota Buna Ityophiyaa fi Qiddus Goorgisiif kenneera.
Itti Aanaan Kantiibaa Bulchiinsa Magaalaa Finfinnee Injiinar Takkalaa Uumaa ijaarsa istaadiyoomii fi wiirtuu leenjiif kan oolu kaarta abbaa qabeenyumma kilaboota kubbaa miilaa Buna Ityophiyaa fi Qiddus Goorgisiif laataniiru.
Injiinar Takkalaa Uumaan wayita kana kilaboonni kunneen ambaasaaddaroota magaalichaa ta'uurra darbee, nageenya magaalitti mirkaneesuuf ga'ee isaani ba'achuu akka qaban dubbataniiru.
Taphoota Piriimiyar Itiyoophiyaa torbee 11ffaa guyyaa har'aa gaggeeffameen Adaamaa fi Sabbataan yoo injifataman, Abbaan Jifaara qixa bahe.
Taphoonni Piriimiyar liigii Itiyoophiyaa torbee 11ffaan guyyaa har'aa Istaadiyeemii magaalaa Finfinnee fi naannooleetti gaggeeffameera.
Istaadiyeemii Yuunvarsiitii Jimmaatti Faasil kan simate Abbaan Jiraaf goolii malee qixa xummuree jira.
Waliigala Taphoota har'a gaggeeffameen:- Dirree Daawaan 1-0 Sabbataa , Bahaar Daar 2- 1 Adaamaa , Maqalee 70 Indartaan 1-0 Sihuul Shiroo Hadiyyaa, Hoosaa'iinaa 1-2 Walqixxeen,Hawaasan 2- 1 Walaayitaa Diichaa yoo injifatan, tapha darbii shaggariin Qiddus Giyoorgis Buna Itiyoophiyaa 1 fi 0n injifateera.
Liigicha Maqalee 70 Indartaan qabxii 22 dursaa jira.
Dargommii olompiika addaa Gibtsitti gaggeeffamaa jiruun Itiyoophiyaan meedaaliyaa 3 argatte.
Dorgommii Amajjii 15 amma 21,2012tti gaggeeffamu kanarratti atleetonni rakkoo guddina sammuu qaban hirmaachaa jiru.
Dorgommii olompiikii addaa yeroo jalqabaatif Afrikaatti gaggeeffamaa jiru kanarratti Itiyoophiyaan miseensota 6n bakka buufamteetti.
Itiyoophiyaan dorgommii meetira 100 kaleessa gaggeeffameen Tigistuu Ugaasadhaan meedaaliyaa warqee argatteetti.
Atleet Miiliyoon Yaadataan meetii, Ma'aazaa Eeliyyaas ammoo maaldaa argataniiru.
Bulchiinsa magaalaa Finfinnee guyyaa har'aa ijaarsa istaadiyoomiif kan oolu kaarta abbaa qabeenyumma kilaboota Buna Ityophiyaa fi Qiddus Goorgisiif kenneera.
Itti Aanaan Kantiibaa Bulchiinsa Magaalaa Finfinnee Injiinar Takkalaa Uumaa ijaarsa istaadiyoomii fi wiirtuu leenjiif kan oolu kaarta abbaa qabeenyumma kilaboota kubbaa miilaa Buna Ityophiyaa fi Qiddus Goorgisiif laataniiru.
Injiinar Takkalaa Uumaan wayita kana kilaboonni kunneen ambaasaaddaroota magaalichaa ta'uurra darbee, nageenya magaalitti mirkaneesuuf ga'ee isaani ba'achuu akka qaban dubbataniiru.
Qophii fi hirmaannaa Olompiikii Tookyoof Birrii biiliyoona 1 walitti qabuuf karoorfamuu Koreen Olompiikii Itiyoophiyaa beeksiseera.
Koreen Olompiikii Tookyoo Itiyoophiyaa haala qophii Olompikii bara Faranjootaa 2020 ilaalchisee marii gaggeessera.
Haala qindeeffama koree biyyaalessaa, galii walitti qabuu, miseensota horachuu, gaggeessaa atleetotaaf godhamuu fi dorgommichaan haala qabatamaa biyyaa beeksisuuf karoora qophaa'e irratti mariin gaggeeffameera.
Korichi deeggartoota horachuun qophii fi hirmaannaa olompiikiif Birrii biiliyoona 1 ol walitti qabuuf karoorfatee hojjechaa jiraachuu Pireezedaantiin Koree Olompiikii Itiyoophiyaa Dooktar Ashabbir Waldagiyoorgiis dubbataniiru.
Galii kanas seektaroota mootummaa, qophii fi hirmaannaa bulchiinsa naannolee, teeletoonii, ergaa gabaabaa bilbilaa fi ispoonsara irraa walitti qabuuf karoorfamuun isaa ibsameera.
Deeggartoota miiliyoona 12.5 horachuuf yaadamee hojjetamaa jiraachuu Dooktar Ashabbir ibsaniiru.
Atleetiksii Idil Addunyaa waldorgommii shaampiyoonaa mana keessaa Chaayinaa Naangiingitti adeemsifamuuf ture sababa weerara vaayirasii koronaan dheeresse.
Tumsa atleetiksii idil addunyaan magaalaa guddoo bulchiinsa Jiyaangisuu kan taate Naangiing waldorgommiin atleetiksii mana keessaa baatii Eblaa bara  2020 gaggeeffamuuf kan ture, weerara vaayrasi koronaan bara Faranjoota 2021 akka dheeratu ta'eera.
Naangiing waldorgommii idil addunyaa mana keessaa baatii Eblaa bara Faranjootaa 13-15, 2020 gaggeessuuf qophii taasisa akka turte ni yaadatama.
Ibsa Atleetiksiin idil addunyaa baaseen Chaayinaan weerara vaayrasi koronaa to'achuuf carraaqqi cimaa taasiftullee vaayirasichi sadarkaa yaaddeessa irra ga'aa dhufuun isaatiin waldorgommichi Naangiingitti hin gaggeeffamu jedheera.
Dhaabbanni Fayyaa Idil Addunyaa gama isaatiin vaayirasichi biyyoota hedduutti baballachaa waan dhufeef biyyoonni of eegganno akka taasisaan hubachiiseera.
Weerara vaayirasi koronaa magaalaa Wiihaanitti ka'een hanga ammaatti namoonni 170 yoo du'an namoonni kuma 7 ol ta'an ammoo vaayirasichaan qabamaniiru.
Dorgommii olompiikii addaa Afrikaa kaleessa xumurameen Itiyoophiyaan meedaaliyaa 7 argatte.
Dorgommiin olompiikii addaa gosa ispoortii ispoorteessitoonni hanqina guddina sammuu qaban irratti hirmaatanidha.Dorgommichi Gibts Kaayrootti gaggeeffamaa kan ture yammuu ta'u, taphoonni atleetiksii, kubbaa miillaa, saaphanaa fi booshiyaa gaggeeffameera.
Garee Itiyoophiyaatin ispoorteessitota 4n, meedaaliyaan 7 argameera.
Meetira 100 meedaaliyaa argame sadiin ala, meetira 200 warqeen 1 fi maaldaan 3 argameera.
Meetira 200 Atleet Miiliyoon Yaadataa warqee lammaffaa argamsiisera.
Atleeti Tigist Ugaasaa, Atleet Ma'aazaa Eeliyaasii fi Atleet Biruuk Alamaayyahu meedaaliyaa maaldaa 3 argataniiru.
Dorgommii kanaan warqee 2, meetii 1 fi maaldaan 4 argameera.Gareen Itiyoophiyaa har'a ganama Finfinnee galuusaa daayreektarri Olomiika Addaa Itiyoophiyaa Yoonaas Gabramaariyaam Faanaa Broodkaastiing Koorporeetitti himaniiru.
Istaadiyeemiin Maanchistar Siitii Itihaad tajaajila yaala fayyaaf oolfamuufi.
Vaayirasiin kun Amajjii 30 erga UK'tti mul'atee hanga yoonaatti namoonni 19,522 ol vaayirasichaan qabamaniiru.
Hanga ragaan kun qindaa'etti namoonni 1,228 lubbuun darbeera.
Iddoon namoota vaayirasichaan itti kunuunfaman dhabamuurraa kan ka'e kilaboonni istaadiyeemiisaanii tajajaila sanaaf akka oolu eyyamaa jiru.
Riyaalmaadriid Santiyaagoo Bernaaboo tajaajilichaaf erga oolche booda, Maanchistar Siitiinis istaadiyemiisaa tajaajila yaalaa vaayirasii koroonaaf oolchuu beeksiseera.
Manchistar Siitiin kana duras bara 2017 Istaadiyeemiisaa tajaajila lammummaaf oolchuun ni yaadatama.
Hospitaalli yeroo yaala dhukkubsattoota Vaayirasii koroonaa magaalaa Maanchistar keessatti ijaaramee jira.
Istaadiyeemiin Kaardiif Siitii Pirinsipaalitiinis tajaajila walafakakataa kanaaf oolaa jira.
Miseensonni kilabii Juveentus ittisa Vaayirasii koronaaf mindaasaaniirraa Paawundii miil.80.7 gumaachuuf murteessan.
Sababa weerrarri Vaayirasii Koronaa Itilii keessatti yaaddoo guddaa ta'eef sochiileen ispoortii kamiyyu dhorkameera.
Biyyattiin akka addunyaattuu weerara vaayirasii kanaan guyyaan namoota heddu du'aan dhabuun dursaa jirti.
Kana ittisuuf dhaabbileen biyyattii keessa jiran hundi deeggarsasaanii cimsani itti fufaniiru.
Miseensonni kilabii kubbaa miilaa Itilii Juveentuus, mindaasaniirraa hir'isuun deeggarsa maallaqaan hawaasasaanii bira dhaabbachuuf murteessaniiru.
Kiristaanoo Ronaaldoo fi Aron Raamsee dabalatee taphattoonni kilabichaa hundi mindaa isaanii ji'a Bitootessaatii eegaluun ji'oota afuriif akka deeggaran himameera.
Miseensota kilabichaa yeroo rakkoo kanatti lammiileesaanii bira dhaabbataniif galata qaba jedhe hoggansi kilabii Juveentus.
Taphattoonni liigota gurguddoo Awurooppaa hedduun, kilaboonni Jarmanii Baayermunikifii Boorushiyaa Doortimuundi haaluma kanaan miindaasaaniirraa hir'isuun ittisa weerara Vaayirasii koroonaaf tumsuuf waliigaluusaanii ibsameera.
Taphattoonni duraanii fi ammaa Kilabii Kubbaa miilaa Buna Itoophiyaa ittisa vaayirasii koroonaaf deeggarsa meeshaalee gumaachan.
Kilabiin kubbaa miilaa beekkamaan biyyattii Bunni Itoophiyaa taphattootasaa duraaniifi ammaa waliin tahuun deeggarsa meeshaalee ittisa Vaayirasii Koroonaaf oolan gumaacheera.
Duras miseensonni waldaa fi koree hoji raawwachiiftuu kilabichaa dhuunfaasaaniin deeggarsa meeshaalee ittisaa taasisaniiru.
Deeggarsi kunis namoota harka qalleeyyiif kan keenmeedha.
Bifuma walfakkaatuun taphattoonni duraaniifi ammaa Qiddus Giyoorgis istaadiyeemii Finfinneetti argamuun hojii deeggarsa walitti qabuuf qabuuf karoorachuu himammeera.
Koreen Olompikii Itoophiyaa ittisa Vaayirasii koroonaatiif Birrii miiliyoona 3 deeggare.
Ittisa vaayirasichaaf waamicha akka biyyaatti taasifameen dhaabbileen mootummaa fi dhuunfaa deeggasasaanii itti fufaniiru.
Haaluma kanaan, Koreen Olompikii Itoophiyaas Birrii miiliyoona sadi arjoomuu beeksise.
Sektaroota Ispoortii Federaalaa keessaa torbee darbe Federeeshiniin Atleetiksii Itoophiyaa Birrii miiliyoona 1, Federeeshiniin Kubbaa miilaa Itoophiyaa Birrii kuma 500 ittisa vaayirasi koronaaf arjoomuun ni yaadatama.
Atileetiin Gireet Biriiteen Mohammad Faarah'n Olompiikii Tookiyoon gara tiraakiitti akka deebi'u dubbate.
Shaampiyooniin Olompikii yeroo 4 Moo Faarah Olompiikii Tookiyoo bara 2020 irratti yeroo 5ffaaf Shaampiyoonii ta'uuf Meetira kuma 10'n akka hirmaatu beeksiseera.
Shaampiyoonaa Atileetiksii Addunyaa bara 2017 Londanitti dorgomame irraatti yeroo 7ffaaf Shaampiyoonii erga ta'ee booda dorgommii Tiraakii dhaabuusaa beeksisee ture.
Bara 2018 gara fiigicha daandiirratti kan deebi'e Moo Faaraan Maaraatoonii Chiikaagoo sa'aatii 2:05:11 rikoordii Awurooppaa fooyyeessuun kan injifate yoo ta'u, Maaraatoonii Londaniin 3ffaa bahe.
Barana Maaraatoonii Londoniin 2:05:39 5ffaan xumure.
Maratoonii Chikaagoo ji'a darbe fiigameen ammoo 8ffaa bahe.
Miidiyaa waliin turtii kan taasise Faarah'n Waggootaa itti aanan Maaraatoonii irratti hirmaachuun barbaada,Maraatoonii Chikaagoo injifachuun na gammachiiseera,Maaratoonii Londaniin 3ffaa bahuun fooyya'aadha jedhe.
Shaakalliin Maaraatooniif hojjetamu kan tiraakiitin faallaadha kan jedhu Faaran, Olompiikii Tookiyoon gara Tiraakiitti deebi'uuf murteessera jedhe.
Saffisa koo ammas hin dhabne,garuu shaakala cimaa taasisuun narraa eegama jedheera. 
Dureeyyiin Ameerikaa kilabii Seeriyaa Itaali Roomaa bitaachuuf kilabicha waliin mari'achaa akka jiran Roomaan beeksise.
Gareen Dureeyyii Ameerikaa Dan Freidki'n durfamuu idaa kilabicharra jiru dabalatee Yuuroo miiliyoona dhibba torbaa fi miiliyoona shantaman kilabicha dhuunfachuuf akka barbadantu gabaafamera.
Dureeyyiin kunneen kallattiin gaaffii kilabicha bitachuu akka hin dhiyeessine Roomaan beeksiseera.
Roomaan bara 2012 Dureeyyii USA James Pallotiin durfamuun kan bitame yoo ta'u Pallot Pireszidaantii kilabichaa erga ta'anii as kilabichi rakkoo maallaqaa keessaa bahu hin dandenye.
Romaan erga bara 2001 as waancaa â€˜Scudeeto' fudhachuu hin dandeenye.
Pool Poogbaan tapha michoomaa deeggarsaaf oolu Firaansitti taphatameen leenjisaa ta'un hirmaate.
Pogbaan tapha Maanchister Yuunayitid Burniley mo'ateen kan hin taphanne yoo ta'u, Ole goonar Solshaayer Pogbaan miidhamarraa guutumatti bayyanachuu dhabuu isaaf boqonnaa kennuu dubbatan.
Gara Firaansi kan imale Poogbaan tapha deeggarsa gareen Poogbaa â€˜all stars' jedhamu fi taphatoonni Giinii waliin taphatan hoggane.
Obboleewwan lamaan Poogbaa Maatiyaasii fi Filoorentiin garee Poogba'oo â€˜alla stars' jedhamuf taphataniru.
Harmeen Pool pobaa Yeo Moriba'n Fedeereshii kubbaa miilaa Giinii keessatti ambaasaddara kubbaa miilaa dubartoota ta'uu hojjechaa jiru.
Taphataan sarara jidduu Maanchestar Yuunaayitid Pogbaan gaafa roobii tapha Piriimer Liigii Inglaand Maanchister Yuunayitid Arsenaal waliin taphatuuf gara kilabichaatti ni deebi'a jedhameera.
Komishiniin Ispoortii Federaalaa ijaarsa Isataadiyeemii biyyaalessaa marsaa 2ffaa akka hojjatuuf dhaabbata Ijaarsaa Chaayina Isteetis Injiineriingin waliin waliigaltee mallatteesse.
Sirna kanarratti komishnarri komiishinii Ispoortii Federaalaa Obbo Eeliyaas Shakur, Itti Aanaa Komishinaraa Komishinii Ispoortii Federaalaa,Obbo Duubee Jiloo dabalatee, Hoggantoonni dhaabbata Ijaarsaa Chaayinaa Isteetis Injiinariing fi keessummoonni biroos argamaniiru.
Bara 2008 irraa eegaluun dhaabbatuma ijaarsaa Chaayina Isteetis Ijiineriingiin ijaarsi isaa kan eegale Istaadiyeemii Biyyaalessaa Finfinnee Booletti ijaarramaa jiru Birrii Biiliyeenni 2.47 ol itti bahuun ijaarsi marsaa jalqabaa xumuramuun isaa ni yaadatama.
Ijaarsi marsaa jalqabaa hanqina sharafa alaa, daangaa kabachiisuu dhabuu fi dhimmoota biroon ijaarsisaa yeroo qabameefitti osoo hin xumuramin hafee ture.
Ijaarsa marsaa 2ffaa kanaaf xumuruuf Birrii Biiliyoona shanii ol ni barbaachisa jedhame.
Ijaaarsi marsaa 2ffaa kun baaxii uffisuu, teessowwan galchuu, Tiraakii fi marga uffisuu, Isaadiyeemota xixxiqoo fi iddoo shaakallii, iddoo dhaabbii konkolaataa faa of keessatti hamata.
Ijaarsi kun guyyoota 900 keessatti xumuruuf karoorri qabameera.
Yoo danda'ame yeroo ijaarsicha sagnataa qabameefi asitti xumuruuf ni hojjenna kan jedhan, Komishinarri Kmishinii Isportii Federaalaa Obbo Eeliyaas Shakur.
Ijaarsa kana xumuruuf akka walii galaatti Birrii Biiliyoona 8'tu barbaachisa.
Shaampiyoonaan Atileetiksii guddattoota umurii 16,17 fi 18 gadii Itiyoophiyaa har'a Istaadiyeemii Magariisa Asallaatti eegale.
Shaampiyoonaa kana irratti naannoo Amaaraan alatti naannolee fi bulchiinsi magaalotaa hunduu hirmaachaa jiru.
Giddu galli leenjii atileetiksii Dabrabiraanii fi Tantaas hirmaachaa jiru.
Shaampiyoonicha irratti atileetotni dhiiraa 176 dubarri 148 waliigalaan atileeyootni 324 hirmaachaa jiru.
Dassaalenyi Sirnaatu gabaase.
Waldorgommii kubbaa miilaa Mana Maree Waldaalee Kubba Miilaa Bahaafi Gidduu Galeessa Afrikaa (CECAFA) irratti hirmaachuuf taphattoota gartuu biyyaleessa Eertiraa gara Yugaandaa imalan keessa torba baduu isaani himame.
Dubbi himaan â€˜CECAFA' Roogersi Muliindawa taphatoonni kun kan badan dorgommii isaanii fixanii gara biyya isaaniitti deebi'uuf buufata xiyyaaraa Inteebee erga ga'anii booda ta'u BBC'tti hima.
Kanaan dura kan badan hoteela isaanii keessaa ture.
Amma garuu, buufata xiyyaaraa erga ga'anii booda, â€˜check-in' gochuu dhiisanii hiriyyoota isaani konkolaataa kireeffatanii isaan eegaa turan waliin badaniiru, jedha.
Taphatoonni kubbaa miilaa Eertiraa dorgommiif biyyaa isaaniitii erga ba'anii boodaa yeroo badan kun kan jalqabaa miti.
Dhimma kanaratti miseensonni Federeeshinnii Kubbaa miilaa Eertiraa deebii akka nu kennanniif yaalii nuti taasifne hin milkoofne.
Onkololeessa darbe dorgommii â€˜CECAFA' ganna 20 gadii irratti hirmaachuuf biyyaa isaaniitii kan ba'an lammileen Eertiraa afur hooteela buufatan keessaa baduun isaanii ni yaadatama.
Dubbii himaan â€˜CECAFA' Roogersi akkataa lammileen Eertiraa arfan ji'a Onkololessaa keessa ittiin badan yemmuu yaadatu kana dubbata: Kaampaalaa keessa lammilee Eertiraa hedduutu jira.
Dorgommii isaan injifatan booda lammileen Eertira hedduu gara hoteela isaanii deemanii deggaarsa kennaafi turani.
Sana booda dorgomtoonni deeggartoota isaanii waliin wal makuun ture kan hoteelaa ba'ani.
Nuti kamtu taphataadha kamtu deeggaraadha isa jedhu addaan baasuu hin dandeenye ture.
Taphatoonni kun baduu isaanii â€˜CECAFA'n mootummaa Yugaandaa, Federeeshinii Ispoortii Yugaandaafi Yugaandaatti Imbaasii Eertiraa beeksisuu isaanii dubbi himaan kun dubbateera.
Taphattoonni hoteelaa osoo hin taanee maaliif buufata xiyyaraati badan isa jedhuuf  Biyyooti dorgommi kanarratti hirmaatan irraa namooti koree qopheessitu taasifne jiru, kan jedhan dubbi himaan kun, namootni isaan maqaan dhahaniifi jilli Eertiraa irra dhufan kun ogeessota kubbaa miilaa osoo hin taane miseensoota poolisii olaanaa Eertiraa ta'uu isaanii hubanne, jedha.
Kanaaf namni kun hoteela taphoonni buufatan keessa waliin wan turaniif achiirraa baduu akka isaan hin dandeenye dubbatu.
Dorgommiin hanga dhumutti hoteelaa ba'uu kan isaan hin dandeenye isaan hordofaa waan turreefi jechuun dubbata.
Taphattooni Eertiraa dorgommii Ispoortiif yeroo biyyaa ba'an hundatti baduun isaani baayyee nu yaaddessaa jira kan jedhu Roojersi, kun Eertiraaf qofa osoo hin taanee kubbaa miilaa naannichaaf rakkoo kan fidu dha, jedha.
Akka CECAFA'tti kubbaa miilaa Eertiraa irraa fedhii guddaa qabna.Kubbaan miilaa isaanii ariitiin guddachaa jira.
Dorgommii â€˜CECAFA' ganna 20 gadii irratti jalabultii tapha walakkaa xumuraa irratti ture taphattoonni arfan kan badani.
Sana booda Eertiraan Keeniyaatiin 1 fi 0'n mo'atamte.
Ijoolleen kun osoo hin badne ta'ee bu'aan taphichaa kan biraa ta'u danda' ture.
Dorgommii isa ammaa irrattis dorgomtoota marsaa xumuraa turani.
Yeroo yeroon baduun isaanii mootummaan Eertiraa biyyaa ba'u akka isaan dhorku taasisa.
Kun ammoo dandeettiin kubbaa miilaa isaani akka hin guddanne taasisa jechuun yaaddoo isaani ibsaniiru.
Wagga waggaatti dargaggoonni Eertiraa jiranyaa foyyaa'aa barbaacha Eertiraa gadhiisanii baqatu.
Gabaasi 2016 irratti ba'e tokko akka ibsutti, lammiilee Afrikaa biyya isaanii gadhiisanii ba'an keessa irra jireessi lammilee Eertiraadha.
Eertiraa keessatti bilisummaan siyaasaafi taajilli looltummaa dirqamaa dhuma hin qabne sababoota biroo waliin dargaggoonni biyya isaani dhiisanii akka ba'an kan taasisu ta'uun isaa ni himama.
Pirezedaantiin Federeshiinii Kubbaa Miilaa Itiyoophiyaa, Obbo Isaayyaas Jiraa Pireezdaantii Itti aanaa Seekaafaa ta'uun filataman.
Yaa'ii Waliigalaa Waldaa Kubbaa Miilaa Biyyoota Bahaa fi Giddu galeessa Afrikaa CECAFA Yuugaandaatti taa'ame irratti Filannoo Pireezdaantii fi Pireezdaantii Itti aanaa filatameen Obboo Isaayyas Jiraa Pireezdaantii Itti aanaa ta'uun filatamaniiru.
Lammiin Taanzaaniyaa Waaris Kaariyaa immoo Pireezdaantii Seekaafaa ta'uun filamaniiru.
Koree Hojii Raawwachiiftuu irratti immoo, Obbo Isaayyas Abrah Eertiraa irraa,General Sakamanan Yuugaandaarraa filamaniiru.
Namoonni Filataman kunneen waggoota 4'n itti aanu Waldaa Kubbaa miilaa CECAFA ni hoogganu.
Federeeshiniin Kubbaa Miilaa Itiyoophiyaas Obbo Isaayyaas Jiraa Pireezdaantii Itti aanaa ta'uun filamuusanitti gammaduu beeksissera.
Dassaalenyi Sirnaatu gabaase.
Piriimiyeer Liigii Ingilaandi torbee 17ffaan Maanchester Siitiin goolii 3-0'n Arsenaal moo'eera.
Kevin De Bruynen gooliwwan lama, Rahim Sterling goolii tokko boqonnaan dura galchaniin Siitiin injifate.
Tootenhaam Hotispar dirree isaatiin ala goolii 2-1'n Wolvis yoo mo'atu,  Lucas Moura fi   Jan Vertonghen  gooliwwan injifannoo Spurs galchaniiru.
Adama Traore  goolii tokkitti Wolvis mo'amurraa hin baraarre galche.
Maanchester Yunaayitid Old Traforditti boodaa ka'uun goolii tokko qixa  Evartan waliin xumure.
Evartan goolii taphataan Yunaayitid Victor Lindlof garee isaaratti galcheen dursaa ture.
Boqonnaan booda jijjiiramee kan seene Mason Green Wood daqiiqaa  77ffaaratti goolii qixxeesituu Manchesteriif galche.
Dorgommii Walakkaa Maaraatoonii Yaadannoo Shaambal Abbabaa Biqilaa Kasamaa Jaappanitti dorgomameen Atileetonni Itiyoophiyaa  koorniyaa lachuunuu mo'aniiru.
Dorgommii marsaa 14ffaa Yaadannoo Shaambal Abbabaa Biqilaatiif Kasamatti fiigameen dhIraan Abiyoot Abinat, dubaraan ammoo Itaalammawu Sintaayyoo injifataniiru.
Dorgomicha Pirezidaantii Federeeshinii  Atileetiksii Itoophiyaa Komaandar Daraartuu Tulluu, Itti Gaafatamaa Waajjira Federeeshinichaa, Obbo Biililinyi Maaqoyyaa fi Ilma Abbabaa Biqilaa Yitinaayet Abbabaatu eegalchise.
Oduma Atileetiksii keessaa osoo hin baane Maaraatoonii Shenzen Chaayinatti fiigameen atileetonni Itoophiyaa olaantummaan xumuraniiru.
Waggoota shan booda gara dorgomiitti kan deebi'e Taaddasaa Tolaa sa'aatii 2:10:13 shaampiyoonii ta'e.
Tafarraa Dabalaaa sakandii lamaan boodatti hafuun 2ffaa bahe.
Dubaraan Balaayinash Yaamii, Medihin G/Sillaasee fi Tsehaayi Dassaalanyi sadarkaa 1ffaa-3ffaatti bahaniiru.
Maaraatoonii Maalagaa Ispeenitti fiigameen Selaamwit Getnet riikardii bakkichaa fooyyessuun sa'aatii 2:27:56 shaampiyoonii yoo taatu, Galaanee Sanbatee 2ffaan xumurte.
Eliwuud Kiipchoogeen Ispoortessaa cimaa jedhamuun BBC  Ispoortiin filame.
Dhaabbanni Miidiyaa BBC Sports bara 1954 irraa eegaluun waggoota 65nan darbaniif ispoorteesitoota ciccimoo waggaa waggaan ni badhaasa.
Abbaan Riikardii Maaraatoonii Addunyaa Eliwuud Kiipchoogeen ammoo Ispoortessaa cimaa bara 2019 ta'uun BBC Ispoortiin filameera Kiipchoogeen Ostiiriyaa Veenaatti dorgommii Maaraatoonii sa'aatii 1:59:40 kan fiige yoo ta'u, baruma kana shaampiyoonii maaraatoonii Landan ta'uun isaa ni yaadatama.
USA Ameerikaa waliin shaampiyoonii waancaa dubartoota Addunyaa kan taate Megan Rapino, dorgomtuun Jiimnaastikii USA Siimoon Baayelsi fi dorgomaan Golfi Tiger Woods kanneen US Ameerikaadhaa badhaasa kanaaf kaadhimamaniidha.
Afrikaa Kibbaa waliin shaampiyoonii waancaa Raagbii adduunyaa kan ta'e dursaan taphattoota garichaa Siya Kolisi fi dorgomaan Kiriikeetii Awustiraaliyaa Steve Smith badhaasichaaf kaadhimamuun, Kipchogen caalamaniru.
Oduma wal fakkaatuun Kipchogen dorgommi Maaraatoonii London Ebla dhufu dorgomamuun shaampiyoonimmaa isaa itti fufsiisuuf ni fiiga jedhame.
Kipchoogeen kan bara 2019 dabalatee yeroo afur shaampoyoonii maraatoonii London ta'uun atileetii jalqabaati.
Firaansi waggoota 20 booda Shaampiyoonii addunyaa akka taatuuf gaheen leenjisichaa ol'aanaa ture.
Garee Firaansi bara 1998 shaampiyoonii addunyaa ta'an keessaa tokko kan turan Deeshaam, bara 2012 asii leenjisummaan garicha hogganaa gara fooyya'inaatti fidaniiru.
Federeeshiniin kubbaa miilaa biyyattiis gahuumsa leenjisichaatti amanuun hanga bara 2022tti akka waliin turan waliigaltee dheeressaniifii jiru.
Leenjisaan ganna 51 Deeshaam Firaansi waancaa Awurooppaa bara 2020rratti akka hirmaattuuf gahee ol aanaa bahataniiru.
Erga bara 1976 hanga 1984 Mikeel Hidaalgoo waggoota 8fi ji'oota 6f garichas leenjisanii Didiyer Deeshaam leenjisaa jalqabaa waggoota 10'f garicha leenjisan ta'aniiru.
Taphoota ramaddii E kilaboonni darban osoo adda hin bahin carraa dhumaan eda waliin morkataniin Liivarpuulii fi Naappoliin milkaa'aniiru.
Gara Awustiriyaa imaluun  Reed buul Salisbargi waliin kan falmate Liivarpuul goolii 2fi 0 injifachuun ramaddicha 1ffaan  xumure.
Boqonnaan duraa goolii malee xumuramus, deebii garaagarummaa daqiiqaa 1 gidduutti  Nabi Keetaafi Muhaammas Saalaan gooliiwwan galchaniin injifannoon gonfataniiru.
Ramaddichumaa Naappoliin goolii 4fi 0'n Geenki injifachuun 2ffaan darbuusaa mirkaneeffateera.
Arkaduuz Miliik taphaafi peenaalitiin gooliiwwan 3 galchuun hatrikii yoo hojjatu, Dires martiinsi goolii 4ffaa dabaleera.
Naappoliin kilabicha marsaa itti aanuuf kan dabarsan leenjisaasaa Kaarloo Anchelootii gaggeesseera.
Ramaddii F'dhaa dursee darbuu mirkaneeffate Baarseloonaan goolii Karles Perez fi Ansu Fati galchaniin 2fi 0'n Intarmiilan injifate.
Raamddichaa Boorushiyaa Dortimuundis gooliiwwan Jaadon sanchoofi biranait gaklchaniin Salvia Piraa injifachuun sad 2ffaan marsaa itti anauuf dabruusaa mirkaneeffate.
Qopheessummaa Yugaandaatiin dorgomamaa kan jiru Waancaa CECAFA kanaan, kaleessa ramaddii B irraa taphoonni 2 taphatamaniiru.
Goolii Muhaammad Namiir galcheen 1fi 0'n Keeniyaa dursaa kan boqonnaa kan baate Sudaan boodarra ni mo'amte.
Hasan Abdallaafi Muusaa Oskaar boqonnaa deebii gooliiwwan injifannoo Keeniyaa mirkaneessite galchaniiru.
Ramaddichumaa Taanzaaniyaan goolii Ditraam Dichimbii galcheen 1fi 0'n Zanziibaar mo'ate.
Har'as itti fufuun ramaddii A irraa Burundiin-Jibuutii, Eritiriyaan-Yugaandaa waliin taphatu.
Gareen Biyyaalessa Itiyoophiyaa rakkoo bajataan dorgommicha keessaa hafuun ni yaadatama.
Bara 2003 booda hirmaannaa Liigichaatti kan deebi'e Sabbataan sochii boqonnaa duraan carraa qixa bahuu eegisfatee ture.
Boqonnaa deebii daqiiqaa 69ffaatti gooliin Abeel Yaaloo galche injifannoo Qiddus Giyoorgisiif gumaachitee jirti.
Torbee jalqabaan  Yunivarsitii Walwaloo Addigiraatiin kan mo'ame Sabbataan kaleessa taphattoota lammii alaa mallatteessifate fayyadamus injifachuuf hin carroomne.
Har'a sa'aatii 11 eegaluun tapha jalqabaa Sihuul Shireen kan mo'ame Bunni Itoophiyaa Jimmaa Abbaa Jifaar simata.
Abbaan Jifaar tapha jalqabaa Adaamaatti Baahirdaar waliin goolii malee qixa bahuun ligicha eegale.
Itiyoophiyaan Dorgommii Seekaafaa Irratti Hin Hirmaatu â€“ Federeeshinii Kubbaa Miilaa.Gareen kubbaa miilaa Itiyoophiyaa Dorgommii Seekafaa Sanbata dhufu eegalamuu irratti kan hin hirmaanne ta'uu Federeeshiniin Kubbaa Miilaa Itiyoophiyaa beeksise.
Tapha Sadaasa 27 hanga Muddee 9 bara 2012 biyya Ugaandaatti gaggeeffamu kana irratti gareen kubbaa miilaa Itiyoophiyaa carraa keessa jiraatus hirmaachuu akka hin dandeenye beeksisee jira.
Federeeshiniin kubbaa miilaa Itiyoophiyaa akka jedhetti baasiin ba'uu fi faayidaan argamu waan wal hin madaalleef dorgommii kana irratti hin hirmaannu jedheera.
Federeeshinichatti Daarektarri sab quunamtii ummataa obbo Bahaaruu Xilahuun TOI tti akka himanitti federeeshinichi bajata xiqqoo qabu Seekaafaa kana irratti baasuun isaa faayidaa kan hin qabne ta'uu ni amana jedheera.
Hirmaachuun keenyas faayyidaa tokko illee kan hin qabne dha jedhaniiru.
Yeroo 2ffaaf maaraatooniirratti kan hirmaate Li'ul, fageenyicha sa'aatii 2 daqiiqaa 4 fi sekondii  30'n xumure.
Bahreeynii Al Hasan Abbasii, Keeniyaa Matiwu kisooriyoon 2ffaa fi 3ffaan xumuran.
Atleetonni Itiyoophiyaa biroo Tsaggaayee kabbadaa fi Darribee Roobii wal duraa duubaan 4ffaa fi 9ffaa bahan.
Morkii dubaraan Asheetee Bakaree Diidoo Saa'aatii 2 daqiiqaa 21fi sekondii 14'n xumuruun injifatte.
Sa'aatiin Asheeteen ittiin injifatte erga dorgommichi bara 1981 eegalamee dubartootaan sa'aatii fooyya'aa jalqabaati.
Keeniyaadhaa Liidiyaa cherimooyi 2ffaa yoo baatu, atleetonni Itiyoophiyaa Timbiit waldagabreel fi Abarruu Makuriyaa 3ffaafi 4ffaa, amissee Fadisuu 10ffaa bahaniiru.
Kaleessuma fiigicha daandiirraa Km 10 achuma Vaalensiyaatti dorgomameen, dubaraan atleetiin Itiyoophiyaa Tsiggee Hayilasillaaasee Abrahaa yoo injifattu, dhIraan Siwiidinii Yoonaas Lendersan injifateera.
Kiristiyaanoo Roonaldoo fi Lionel Mesin baroota kurnan darbaniin dabaree dabareen badhaasa kana argatan yoo ta'u bara  kana FIFAn taphataa cimaa jedhamee kan badhaafame lammiin Kirooshiyaa Luuka Modiriichmilka' eera.
Luuka Modiriich Kiroshiyaa yeroo  jalqabaaf waancaa addunyaa xumuraaf akka geessuuf qoodasaa ba'eera; Riyaal Madiriid  yeroo 3 waliitti aansuun  waancaa Chaamipiyoonsi Liigii akka argatuuf qoodasaa ba'eera.
Badhaasichi yeroo jalqabaatiif dargaggootaa fi taphattoota dubartoofillee kennameera.
Badhaasni kun baroota 61'n darbaniif taphattoota dhiiraa qofaaf kennamaa turuunisaatiin qeeqamaa ture.
Tapha deebii gulaallii Shaampiyoonsii Liigii Afriikaatiin Kilaba Jibuutii AS Jibuutii Telecoom waliin Har'a taphatamuuf qophaa'uu dubbataniiru.
Kilabiin Jimmaa Abbaa Jifaar bara 2009  Waancaa Liigii Olaanaa argatee deeggartoota isaa gammachiiseeture 2010 baruma Liigichatti guddateen gahumsa addaa mul'isee Shaampiyoonii Itoophiyaa  ta'uu danda'eera.
Daangaan morkattummaa kilabichaa bara 2011tti ammoo morkii ardii Afriikaarratti ce'eera.
Jimmaa Abbaa Jifaar Jibuutiitti imalee Kilaba AS Jibuuti Telekoom goolii 3fi 1'n injifatee deebi'e.
Tapha deebii har'a Istaadiyeemii Finfinneetti taphatama.
Kilabichi ibsa baasen Joosee Moriinon turtii kilabichaa keessatti tajaajila kenna turaniif galateeffachuun, gara fuula duraattis carraa gaarii hawwuufii ibseera.
Leenjisaan bakka Moriinoo bu'u hanga qaxaramutti namni yeroof bakka bu'u ni ifooma jechuun kilabichi beeksiseera.
Maanchistar Yunaayitid leenjisaa isaa Joosee Moriinoo gaggeessuu ibseera.
Joosee Moriinon turtii waggaa 2 fi walakkaa booda kilabicha gadhiise.
Kilabiin kubbaa miilaa Buna Itoophiyaa Kaasaayee Arraagee leenjisaa haaraa gochuun qacareera.
Leenjisaan haaraa kun Buna Itoophiyaa taphataaf taphataa kan ture yommuu ta'u, bara dhufurraa jalqabee kilabcha leenjisuu jalqaba.
Kaasaayeen Ameerikaa irraa dhufuun Boordii kilabichaa waliin erga haasa'ee booda walii galteerra ga'eera.
Taphni bara kanaas osoo hin xumuramiin duras taphoota gaggeeffaman irratti argamuun taphattoota filachuu akka gaggeessus waliigalameera.ï»¿
Googiliiee teeknooloojii kaansarii harmaa qoratu kalaquu beeksise.
Teeknooloojii namtolcheen kun ogeessota fayyaarra dandeettii adda baasuu akka qabu himameera.
Googiliiii fi qorattoonni kaansarii teeknooloojichaa haala dhibichaa ilaalchisee bu'aa qorannoo sirrii ifa taasisuun, teeknooloojiin kun ogeessota fayyaa caalaa bu'aa gaarii akka agarsiise ibsameera.
Teeknooloojichi dhibee kaansarii harmaa adda baasuuf dandeetti cimaa kan qabu yoo ta'u, ragaa dhukkubsattootaa qabachuuf garuu dandeetti ogeessota fayyaatii gadi jedhameera.
Teeknooloojiin haaraan kun hir'ina ogeessota fayyaa furuu akka danda'u eerameera.
Ejensiin Hawaa Hindii yeroo jalqabaaf namoota 4 gara hawaatti erguuf qophiirra jiraachuu beeksiseera.
Karoorri kunis hanga bara Faranjootaa 2022tti hojii irra kan ooludha jedhame.
Biyyattiin Ameerikaa, Raashiyaa fi Chaayinaatti aanuun biyyoota addunyaa namoota gara Hawaatti ergan 4ffaffaa ta'uuf abdiin hojjechaa jirti jedhameera.
Magaalaa Finfinneetti wiirtuu to'annoo tiraafika ammayyaa'a ijaaruuf waliigalteen mallattaa'e.
Magaalaa Finfinneetti baasii Birrii Miiliyoona 800 fi miiliyoonaa 31 wiirtuu to'annoo tiraafika ammayyaa'a ijaaruuf Dhaabbata Kominikeeshinii fi Konistiraakshinii Chaayinaa /CCCC/ waliin waliigalteen mallattaa'e.
Waliigaltichi Biiroo Bulchiinsa Konistiraakshinii magalaa Finfinnee fi Dhaabbata Kominikeeshinii fi Konistiraakshinii Chaayinaa gidduutti mallattaa'eera.
Wiirtichi ragaawwaan tiraafikaa sassaabuu, ifaawwan tiraafikaa fi turtii yeroo kan jijjiruu fi hojiiwwaan tarkaanfiwwan garagaraa akka fudhatu ni taasisa jedhame.
Dabalataniis konkolaachistoonni haala tiraafika daandii dursanii akka beekanii fi dandii biroo akka filataniif raga kennuu, konkolaachistoota seera tiraafika cabsaan adda baasuu akkasumas ragaawwaan nageenyaa fi balaa tiraafikaa qaama ilaaluuf yeroo ni gabaasa.
Piroojaktichi xumuramuun tajaajilaaf si'a ga'u balaan tiraafikaa magaalichatti muldhatu ni fooyya'a jedhameera.
Wiirtichi baatii 18 keessatti ijaarsi isaa akka xumuramu eerameera.ï»¿
Meeshaan nageenya namtolchee AI jedhamu dhibee kaanserii harmaa qorachuurra darbee, ogeessoota fayyaa caalaa to'annoo akka taasisu ibsameera.
Meeshichi kaanserii harmaa qorachuurra darbee, ogeessoota fayyaa caalaa to'annoo akka taasisu ogeeyyoonni fayyaa mirkaneessaniiru.
Gareen ogeeyyii fayyaa iddoo garaagaraa irraa walitti baba'aan meeshaa kanaan qorannoo yaalii dubartoota kuma 29 irratti akka taasisan himaniiru.
Haluuma kanaan kaanserii harmaarratti ogeeyyoonni Raadiyoolojii ja'a meeshichii bu'aa qabeessaa ta'u ibsaniiru.Meeshaan kun hojii ogeeyyoonni fayyaa hojjeetaniin waliin wal bira qabamee yoo ilaalamu meeshichi bu'a qabeessaa ta'u mirkanaa'eera.
Biskileettiin humna elektiriikaan hojjetuu fi bishaanirra imaluu dandeessu gabaarra oolte.
Dhaabbanni Niiwuzilaand Maantaa 5 jedhamu biskileettii XE 1 humna elektiriikatiin hojjettuu fi bishaanirra imaluu dandeessu hojjeteera.
Dhaabbatichi biskileettittii Laas Veegaasitti agarsiisaf dhiyeessuun beeksifateera.
Biskileetittiin Peedaaliin kan hojjettu yoo taatu, al takko baatirii guuttannaan sa'aa 1f oofun ni danda'ama.
Biskileetiiin haaraan tun sa'atii takkatti hanga kiilo meetira 20.9 imaluu ni dandeessi.
Biskileettii haaraa tanaaf gatiin gurgurtaa Paawundiin kumni 6 tilmaamameefira.
Biskileettii tana hojjechuuf wagga 10 itti fudhachuu dhaabbatichi beeksiseera.
Chaayinaan baabura saffisaa fi ammayyaa'aa addunyaaf kan jalqabaa ta'e tajaajilarra oolchite.
Chaayinaan Doolaara biiliyoona 9n hojjettee kan dhiyeessite, baabura saffisaa fi ammayyaa'aa addunyaaf kan jalqabaa ta'e tajaajila laachuu eegale.
Baaburichi konkolaachisaa malee ofiin isa imalu yoo ta'u, tajaajilli intarneetii 5G itti tolfameera.
Meeshaan elektirooniiksii ragaa barnoota sobaa adda baasu qophaa'aa jiraachun ibsame.
Meeshaan elektirooniiksii diijiitaalaa ragaa barnootaa adda baasu kun walta'iinsa Ministeera Barnootaa fi Biiroo Pabliik Sarviisii fi Misooma Qabeenya Namaa Oromiyaatin kan qophaa'edha.
Biiron Pabliik Sarviisii fi Misooma Qabeenya Namaa Oromiyaa biirolee mootummaa keessatti ragaalee barnoota sobaa saaxiluu fi tarkaanfii fudhachuu irratti tarsiimoo baasee, hojjechaa akka jiru hogganaan biiricha Dooktar Biqilaa Hurrisaa Faanaa Broodkaastiing Koorporeetitti himaniiru.
Bara 2009 ragaalee barnootatiin walqabatee kenniinsa tajaajilaa fi bulchiinsa gaarii irratti yaaddoo guddaan uumameet ture.
Biirichi eeruuwwan argateenii fi sakattan'iinsa taasiseen ragaawwan barnoota sobaa hedduu adda baasaa tureera jedhan hoggantichi.
Dooktar Biqilaa Hurrisaan yeroo ammaa ragaalee barnootaa sobaatin namoonni kuma 15 ta'an to'atamuun seeraaf akka dhiyaatan taasifameera jedhan.
Marsaa jalqabaatin namoonni akka of saaxilaniif carraan turtii baatii tokko laatameet ture.
Kanaanis namoonni kuma 6 fi 400 ol ta'an of saaxiluun dhiifamni godhameefii sadarkaa irraa turanirraa qadi bu'anii akka mindeeffaman taasifameera.
Kana boodas adeemsi ragaalee barnootaa qorachuu hojimaata mataa isaa danda'e ta'ee akka itti fufu mootummaan kallattii kaa'uus ibsu Dooktar Biqilaan.
Ministeera Barnootaa jalatti qaamni dhimma ragaalee barnootaa qoratu hundaa'uu isaa kan himan Dooktar Biqilaan, biirichis karaa meeshaalee elektirooniiksii dijiitaalaan dhaabbillee barnootaa waliin walitti dhiyeenyan dhimma ragaa barnootaa qorachuu fi sakatta'uu irraatti akka hojjetu himaniiru jechuun Yaaddessaa Geetaachootu gabaase.
Magaalaa Finfinneetti tajaajila kaffaltii tiraafikaa Wiixataa eegalee baankota 5tti laachuf qophiin taasifameera.
Itti aanaan kantiibaa magaalaa Finfinnee Injiinar Taakkalaa Uumaan kaffaltii tiraafikaa ammayyaa'aa taasisuuf qooda fudhattoota waliin mari'ataniiru.
Tajajailli "Lahuulluu" ega adda citeen booda kaffaltiin tiraafikaa dameewwan Baankii Daldalaa qofatti laatamaa tureera.
Kunis konkolaachistoonni akka rakkatanii fi dabaree dheeraa akka eeggatan isaan saaxileera.
Tajaajilicha si'ataa fi ammayyaa'aa taasisuuf konkolaachistoonni bilbila harkaa fayyadamanii kaffaltii akka raawwatan taasisuuf Itiyoo Teelekoom waliin hojjetamaa jira.
Tajaajilli kunis torbee lama keessatti ni diriirfama jedhameera.
Dabalataan appiliikeeshinootatti dhimma ba'uun kaffaltichi akka raawwatamuuf sochiin eegaleera.
Tajaajila kaffaltii kana Baankii Daldalaa Itiyoophiyaa, Baankii Hojii Gamtaa Oromiyaa, Baankii Awaash, Baankii Abisiiniyaa fi Daashanitti laachuun ni eegalama.
Itiyoo -Teeleekoom miidhaa bu'uraalee misoomaa irra ga'een ji'oottan 6n darbanitti Birrii miiliyoona 100 dhabuu isaa beeksiseera.
Bu'uura misoomaa 547 irra miidhaan kan ga'e yoo ta'u, miidhaan kun itti yaadamee kan raawwatame ta'uu hoji raawwachiiftuun Itiyoo-Teeleekoom aadde Fireehiyiwat Taammiruun dubbataniiru.
Eegdota bu'uuraalee misoomaa irra saamtoota kanneenin miidhaan ga'uus ibsaniiru.
Qaamoleen faaybarii fi koopparii irratti saamicha raawwatan too'annoo jala oolanii adabbiin barsiisaa ta'e irratti laatameera.
Yakkichi yeroodhaa yerootti dabalaa dhufuus aadde Fireehiywat himaniiru.
Dhimmichi qaama hundaan xiyyeeffannoo yoo hin arganne qulqullinaa fi waliinga'iinsa irratti gufuu cimaa ta'a jedhaniiru.
Rakkinicha ittisuuf yeroo itti aanutti dhimmoota hojjetamuu qabanirratti mariin kan gaggeeffamu ta'uu ibsaniiru.
Finfinneetti tajaajila kaffaltii tiraafikaa Wiixata dhufurraa eegalee baankota 5'tti kennuuf qophiin xummuramuusaa hime.
Kantiibaa Itti aanaan Finfinnee Injiinar Taakkalaa Uumaan kaffaltii tiraafikaa ammayyaa'aa hojiirra oolchuuf dhimmamtoota waliin mari'ataniiru.
Tajajailli "Lahuulluu" ega dhaabbatee as kaffaltiin tiraafikaa dameewwan Baankii Daldalaa qofatti kennamaa tureera;kun ammoo konkolaachistoonni akka yeroo fi qabeenyasaanii akka qisaasessaniis sababa ta'eera.
Tajaajilicha si'ataa fi ammayyaa'aa taasisuuf konkolaachistoonni bilbila harkaa fayyadamanii kaffaltii akka raawwatan gochuuf Itiyoo Teelekoom waliin hojjetamaa jira jedhameera.
Kana malees Moosaajiiwwanitti gargaaramuun kaffaltichi akka raawwatamuuf hojetamaa jira.
Tajaajila kaffaltii kana Baankii Daldalaa Itiyoophiyaa, Baankii Hojii Gamtaa Oromiyaa, Baankii Awaash, Baankii Abisiiniyaa fi Daashanitti kennuun ni eegalama jedhameera.
Akkawuntootni Feesbuukii sobaa suuraa fuula namoota lafarratti hin uumamne fayyadamaa akka jiran dhaga'ame.
Suuraa fuula namoota lafarratti hin uumamne fayyadamuun fayyadamtoota feesbuukii biroo goyyomsuu fi siistema dhaabbatichaa dogooggorsuuf carraaqa akka jiran dhaabbanni feesbuukii beeksiseera.
Akka ogeessoonni akkaawuntii sobaa kana gamaaggamanitti, suuraan sobaa kana fakkaatu eessattuu suuraa muldhate hin beekne yoo ta'ellee, miidiyaale hawaasaa tokko tokkorratti qaama duula gama tokko ta'uun yeroo tajaajilu kan argan yeroo jalqabaa ta'uu himaniiru.
Jaappaan Xiyyaarotaa fi Doonii  waraanaa gara Baha giddugaleessatti erguuf jetti Jaappaan dooniwwaan daldalaa isheerraa miidhaa eeguuf doonii fi xiyyaarota sakkata'insaa gara Baha giddugaleessatti erguuf akka jettu dhaga'ame.
Waldhibdeen Baha giduugaleessa Jaappaan akka yaadessaa jirutu himame.
Dubbiin himaan mootummaa Jaappaan akka ibsanitti biyyattin waggaatti gaazii hin calalamiin bittu keessaa %90 kan argattu naannoo kanaati jedhan.
Muummeen Ministira Sheenzoo Abee bu'uura murtee kaabineen dabarseen doonii waraanaa heliikoopteroota baataanii fi xiyyaroota sakkata'insa P-3C jedhaman sadi gara naannichatti ni ergamu jedhaniiru.
Balaan tasaa yoo mudate naannichatti kan ergamaan doonii fi xiyaaronni Jaappaan tarkaanfii akka fudhatan ministeerri raayyaa ittisaa ajaja dabarsaniiru.
Dhaabbanni Huwaawwee mootummaa Chaayinaa fi dhabbiilee biroon waliin walitti dhufeenya akka hinqabne beeksise.
Dhaabbanni Huwaawwee mootummaa Chaayinaa fi dhaabbilee biroo irraa deggeersii ni taasifaama kan jedhuu fudhatama dhabsiisera.
Barruun Weel Street akka  gabaasetti, karaa garaagaraan mootummaa Chaayinaa dhaabbatichaaf deeggarsa Doolaraa Ameerika Biiliyoona 75 taasiseera ragaa jedhuu qabatee baheera.
Dhaabatichi garuu deeggarsi dhaabilee biroos ta'ee mootummaa Chaayinaarra deeggarsi akka hin taasifamne ibseera.
Dhaabbanni Huwaawwee gabasaa barruu Weel Street kuffiisuun gochaa maqaa balleessiin seeraa akka gafatuu beeksiseera.
Saatalaayitiin Itiyoophiyaa torbee darbe gara Hawaatti furgugsite suuraa jalqabaa Hawaarra kaafte ergite.
Lafa kan qorattuu fi ragaa suuraan galmeessuun kan walitti qabdu mogaasti "ETRSS-1" kan kennameef saatalaayitiin Itiyoophiyaa jalqabaa suuraa jalqabaa hawaarraa kaafte erguun ishee ibsame.
Saatalaayitittiin Jimaata darbe buufata saatalaayitii Chaayinaatii gara hawaatti furgugfamuun ishee ni yaadatama.
Jijjiirama qabeenya qilleensaa to'achuuf, qorannoo fi qo'annoo qonnaa waliin walqabate hojjechuu fi damee biroo irratti hojii bu'uraalee misoomaa raawwachuu dandeessi jedhame.
Chaayinaatti ambaasaaddarri Itiyoophiyaa Ambaasaaddar Tashoomaa Togaa suuraa jalqabaa ifoomsaniiru.
Haata'utii suurichi naannoo kam akka agarsiisu hin ibsamne.
Mootorollaan karoora bilbila moodeelii haaraa â€˜Razr' jedhamu gabaarra oolchuuf qabatee ture dabarsuusaa ibse.
Kunis bilbila dacha'u kan bara Faranjoota 2015'tti gabaarra oolee ture bifa haaraan hojjachuun gabaatti dhiyeessuuf ture.
Bilbilli jedhame kun gatiinsaa Birrii 45,000 yoo ta'u, Muddee 26 gara Ameerikaa ergamuuf ture.
Dhaabbanni Lenoovoo beekkamtii â€˜Razr' argate kana dhiheessii keenyaa nu jalaa xiqqeesseera jechuun qeeqeera.
Kunis fakkeenya rakkina bilbilli dacha'u qabu kan agarsiisuudha.
Motoroollaan garuu bilbilicha gabaarra oolchuuf turtiin taasifame "dheeraadha" jedhe hinyaadau.
Ta'us garuu hamma ammaatti bilbilli haarofti kun gabaarra yoom akka oolu ifa hin goone.
Gaazexeessaan BBC Kiriis Fooks, yeroon bilbila â€˜Razr' kana qabachuuf yaaluun qaama qaamasaa irratti rakkoolee tokko tokko argeera â€“ yeroo iskiriiniin qaama bilbilaa kan biraarraa adda bahu haala mijataa ta'een miti jechuun hima.
Yeroo gatiin bilbilichaa Birrii 45,000 jedhamee bahu qaaliidha jedhamee ture.
Achi boodas garuu gatiin isaa dhaabbata morkattootaa bilbila dacha'u oomishan lamaan â€“ â€˜Samsung' Birrii 59,400 fi â€˜Huawei Mate X' immoo Birrii 78,000 dha.
Kanaafu, gatiin â€˜Razr' bilbiloota kan biroo waliin wal bira qabamee yoo ilaallamu gatii xiqqaadha.
Dhaabbanni â€˜Samsung' bilbila dacha'u isaa kan jalqabaa ji'a Ebla keessa gabaarra oolchuuf ture eega maamiltoota irraa komii bilbilichii fi iskiriinichi cabe jedhu isa gahe booda yeroo gabaarra oolchu tursiiseera.
â€˜Huawei' gama isaatiin rakkinni bilbila â€˜Samsung' mudate akka dhaabbatichi bilbila dacha'u â€˜Mate X' irra deebiin ilaaluuf na taasiseera jedheera.
Dhaabbileen bilbilaa lameen bilbilootasaanii wal duraa duubaan gabaarra akka oolchan- bilbilli Samsung â€˜Fold' ji'a Fulbaana keessa yoo ta'an, â€˜Mate X' immoo ji'a Sadaasa keessa gabaarra oole.
Hojii Raawwachiisaan Booyiing; Deeniis Muuliinbarg hojiirraa gaggeeffamaniiru.
Hoji raawwachiisaan Booyiing Deeniis Muuliinbarg sababii oomisha Booyiing, xiyyaara Maaks 737 hojiirraa gaggeeffamaniiru.
Xiyyaaricharra balaan qaqqabuu fi sanaan booda oomishaa fi hojii dhaabuu isaatin dhaabbatichi kisaaraaf saaxilameera.
Booyiing oomisha isaa gara gabaatti deebisuuf hojjechaa jiras jedhameera.
Yeroodhaf garuu amma rakkoo isa mudate sirreeffatutti balalii dhoorkameera.
Dhaabbatichi bakka hoji raawwachiisaa hojiirraa gaggeeffamanii Deeviid Chaalhoon hojii raawwachiisaa olaanaa taasisuun muudera.
Boordiin dhaabbata Booyiing jijjiirraan gaggeessaa taasifamuun dhaabbatichaa fi maammiltootaaf amanamummaa dabaluuf akka ta'e ibseera.
Xiyyarri Maaks 737 Indooneezhiyaa fi Itiyoophiyaatti balaan erga irra qaqqabeen booda balallii akka hin taasifne ugguramuun isaa ni yaadatama.
Saatalaayitiin Itiyoophiyaan har'a gara hawaatti ergite dargaggootarratti dammaqina gaarii uuma jedhan ministirri Ministeera Dubartoota, Daa'immanii fi Dargaggootaa FDRI aadde Yaalam Tsaggaay.
Waltajjiin â€˜Yuuz Koonneekt Itiyoophiyaa' magaalaa Finfinnee Hoteela Skaay Laayititti gaggeeffamaa jira.
Ministirittiin waltajjicharratti haasaa taasisaniin dargaggoonni nageenyaa fi misooma biyyaatif hojjechuu qabu jedhan.
Mootummaan Itiyoopiyaas rakkoo carraa hoji dhabdummaa dargaggootaa furuuf hojjechaa jira jedhan aadde Yaalam Tsaggaay.
Dameen dhuunfaa fi miti mootummaa gaaffii dargaggootaa deebisuu keessatti sochiilee mootummaa akka deeggaran gaafataniiru.
Sagantaan â€˜Yuuz Koonneekt' walitti dhufeenya dargaggoota Afrikaa cimsuuf bara Faranjootaa 2012 preezdaantii Ruwaandaa Pool Kaagaametiin kan jalqabamedha.
â€˜Yuuz Koonneekt Itiyoophiyaa' yoo jalqabamu kan hundaa'e, dargaggoonni nageenya, demokraasii fi misoomarratti akka hirmaatan, carraa hojii uumuu, waggaa guutuu hojii tola ooltummaa akka hojjetan, dargaggoota hoggansaaf ga'oomsuu fi walqixxummaa koorniyaa mirkaneessufi.
Waltajjii kanarratti dargaggoonni, qondaaltonni mootummaa, ambaasaaddaroonnii fi hirmaattonni damee dhuunfaa argamaniiru.
Itiyoophiyaan saatalaayitiishee jalqabaa gara hawaatti ergite.
Saatalaayitittiin buufata furgugsaa saatalaayitii Chaayinaatii har'a ganama gara hawaatti ergamteetti.
Saatalaayitittiin aardii daawwachuu fi suuraan galmeessuun ragaa sassaabdi.
Mooggaasni "ETRSS-1" jedhu kennameefira.Guddina biyyaa keessatti ga'ee olaanaa ni taphattis jedhameera.
Jijjiirrama qabeenya qilleensaa to'achuu, qorannoo fi qo'annaa qonnaa gaggeessuu, hojiilee bu'uuraalee misooamaa hojjechuuf ni gargaarti.
Buufata furgugsaa saatalaayitii Chaayinaatti, bakka qondaaltonni mootummaa argamanitti sirni saatalaayitittii hawaatti ol erguu raawwateera.
Oobsarvaatoorii Spees Saayinsii Inxooxxoottis itti aanaan muummee ministiraa obbo Dammaqaa Makoonnan, qondaaltonni mootummaa biroo sirnicha kallattiin hordofaa turaniiru.
Har'aa eegalee magaalaa Finfinneetti qophiin sirnicha agrsiisuu fi yaadachiisu ni qophaa'a.
Obbo Dammaqaan haasaa taasisaniin saatalaayitittiin guddinaa fi badhaadhina Itiyoophiyaa keessatti ga'ee olaanaa ni taphatti jedhaniiru.
Misoomni teeknooloojii imala dorgomtummaaf ka'umsa ciminaati jedhan.
Namoota dhuunfaa fi dhaabbilee Piroojaktichi akka dhugoomu tumsa taasisanis galateeffataniiru.
Saatalaayitiin Itiyoophiyaan Jimaata dhuftu gara hawaatti furgugsitu ragaalee funaanuun dhaabbileedhaf erguun gumaacha olaanaa kan qabaattu ta'uun ibsame.
Inistiitiyuutiin Spees Saayinsii fi Teeknooloojii Itiyoophiyaa akka beeksisetti, Itiyoophiyaan saatalaayitiishee jalqabaa gara hawaatti erguuf qophii xumurteetti.
Saatalaayitittiinis Jimaata, Muddee 10,2012 gara hawaatti ni furgugfamti.
Hojichaaf mootummaa Chaayinaa waliin waliigalteen ega mallatteeffame, bara 2008 eegalee waggoota 4 fudhachuun eerameera.
Yuunvarsiitii Meetroopooliitaan Kootabeetti fiiziistii fi gargaaraan ogeessaa Inistiitiyuutii Spees Saayinsii fi Teeknooloojii Itiyoophiyaa Dooktar Geetinnat Fallaqaan, biyyoota guddinarra jiranitti saatalaayitiin kan hin yaadamne ta'us, faayidaa hedduu qabaachuusaa ibsu.
Saatalaayitiin gara hawaatti ergamtus daawwii lafaaf kan ooltu yookin â€˜riimoot seensiing' akka taate ibsu.
Teeknooloojiin saatalaayitii kanaa dameewwan biroottis cee'uu akka qabu ibsu.
Inistiitiyuutichatti daayreektarri misooma qorannaa fi oppireeshinii saatalaayitii Yiliqaal Chaalaw saatalaayiticha ogeeyyiin Itiyoophiyaa fi Chaayinaa diizaayin gochuu himu.
Piroojakticharratti Itiyoophiyaanonni 20 kan hirmaatan yammuu ta'u, 5 dubartoota ta'uu himaniiru.
Tigist Abrahaamtu gabaase.
Magaalaan Landan konkolaattota boba'aa fayyadaman dhoorkufi.
Dhiibbaa jijjiirama qabeenya qilleensaa hir'isuuf, Landan keessa konkolaattonni boba'aa fayyadaman kan dhoorkaman ta'uu magaalattiin beeksiste.
Dhoorkaan kun yaalii baatii 8 booda hojiirra olee jedhameera.
Haluuma kanaan magaalittiitti konkolaattonni humna elektiriikaan hojjetanii fi imaltoonni lafoo qofti akka socha'an ta'uun ibsameera.
Konkolaattonni balfa deddeebisanii fi balaa tasaa garuu socho'uu ni danda'u.
Dhoorkiin kun daandiiwwan akka hin dhiphannee fi balaan tiraafikaa akka hir'atu gumaacha ni qabaata jedhameera.
Dabalataan jijjiirrama qabeenya qilleensaa fooyyessuuf ni gargaara jedhameera.
Booyiing oomisha Maaks 737 Amajjiirraa kaasee yeroodhaf dhaabufi.Booyiing balaa hamaa gosa xiyyaarichaarra si'a lama mudateen booda oomisha hin dhaabne ture.
Yaata'uutii amma yeroodhaf oomisha dhaabun dirqii akka itti ta'e beeksiseera.
Balaa Booyiingirra Indooneezhiyaa fi Itiyoophiyaatti qaqqabeen imaltoonni 300 ol lubbuu isaanii dhabuun ni yaadatama.
Dhaabbatichi rakkoo mudate qoratee adda baasuun amma dhuma bara Faranjootaa kanaatti qilleensatti deebi'uun yaadasaa ture.
Dhaabbanni To'annoo Ameerikaa garuu xiyyaaricha ammatti tajajailatti deebisuunwaan hin yaadamne ta'uu beeksiseera.
Booyiing dhaabbata Ameerikaa jabaa oomishasaa gara alaatti erguun beekamudha.
Oomisha dhaabun isaa hojjettoota hir'isuun wal hinqabatu; diinagdeedhan malee jedheera ibsa baasen.
Dhaabbanni To'annoo Ameerikaa akka beeksisetti Booyiing tajaajila imalaatti deebi'uuf fooyyessa diizaayinaa taasisuu qaba.
Booyiing gama isaatin sirna to'annaa xiyyaarichaarratti fooyyessa taasisuu beeksiseet ture.
Dhaabbatichi akka jedhutti xiyyaarota Maaks 737 dhibba 4 kuusaa keessaa qaba.
Daandileen qilleensaa biyyoota addaddaas xiyyaaricha fudhachuuf oomisha ajajataniit turan.
Kun ammoo injiinaroonni dhaabbatichaa rakkoo mudateera jedhame maqsuuf carraa nuuf laatan abdachiiset ture.
Xiyyaaricha gabaa keessaa baasun Booyiing Doolaara Ameerikaa biiliyoona 9 akka dhabu isa taasiseera.
Tajaajilamtoonni Intarneetii Itiyoophiyaa keessatti argaman dhibbeentaan 59.5 lakkoofsa bilbilaa akka jecha hiccitiitti (Password)kan fayyadaman ta'uu qorannoon ni mul'isa.
Tajaajilamtoonni kunneen lakka bilbilaa akka jecha hiccitiitti fayyadamuun isaanii akka ciminaatti kan ilaalaan ta'uu qorannoon ni agarsiisa.
Hanni saaybarii sadarkaa addunyaatti hammaachaa akka dhufe ibsameera.
Hubannoon nageeny saaybarii Itiyoophiyaa gadi aanaa ta'uu qorannoon Ejansiin Odeeffannoon Nageenyaa gaggeesse ni mul'isa.
Ejansichi bara 2011 namoota dhuunfaa kuma 1 fi 635 irratti qorannoo malaallii nageenya saaybarii gaggeesseera.
Namoota qorannoon irratti taasiifame keessaa dhibbeentaan 59.5 lakkoofsa bilbilaa akka jecha hicciitiitti fayyadamuu isaanii akka cimanaatti kanneen fudhataniidha.
Dhibbeentaan 59.1 ammoo jecha hiccitii isaanii iddoo ifa ta'etti barreessuun kanneen kaa'aniidha jedha qoranichi.
Akka qorannichi agarsiisuutti dhibbeentaan 67.6 ammoo odeeffannoon miidiyaalee hawaasaa irratti gadhiifamu hundi odeeffannoo dhugaadha jedhanii kanneen fudhataniidha.
Yaata'uutii nageenyi Saaybarii dhimma akka salphaatti ilaallamu akka hintaanee fi xiyyeeffannoo olaanaa kan barbaadu ta'u ragaan qorannoo Ejansii nageenya odeefannoon hojjetame ni mul'isa.
Dhabbilee fi ogeessoonni teeknooloojii Itiyoophiyaa fi Hindii walta'insa qindoominaan hojjechuuf isaan gargaaru uumaan Guyyoota shaniif gaggeeffamaa kan ture fooramiin walitti hidhamiinsa gabaa Innooveeshinii fi Teeknooloojii Itiyoo-Hindii rawwaateera.
Kanaaniis, walitti hidhamiinsa gabaa innooveeshinii fi teeknooloojii uumuu fi cee'umsa taasisuuf waliigaltee Itiyoophiyaa fi Hindi gidduutti uumame gara hojiitti galameera.
Bu'uuruma kanaan ogeessoonni teeknooloojii Hindii 25 fi dhaabbileen 57 ogeessotaa fi dhaabbilee Itiyoophiyaa waliin hojjechuuf walii galtee uumuu ministeerri innooveshinii fi teeknooloojii beeksiseera.
Inistiitiyuutiin Teeknooloojii Saayinsii Hawaa Itiyoophiyaa Saatalaayitii jalqabaa qorannoo dacheef gara Hawaatti Muddee 10, 2012 ergamtu sababeeffachuun guyyaa har'aa eegalee Daawwannaaf banaa ta'uu ibsame.
Daawwannichi kan eegalame jila miseensota koree dhaabbii mana mare bakka bu'oota ummataa Af' yaa'iin durfamuun yoo ta'u, Ministirri Geejjibaa fi aanga'oonni olaanoon mootummaa federaalaa irratti argamaniiru.
Baniinsa sagantichaa irratti dubbii kana taasiisan Ministeer Deettaan Ministira Innooveeshinii fi Teeknooloojii Dooktar Injiiner Geetahuun Makuriyaa, jalqabbiin kun kan jajjabbeeffamu yoo ta'u, waggoota sadin dhufan keessatti Saatalaayitii Koomiiniikeeshinii fi Biroodkaasti gara hawaatti furguuguf qophiin duraa taasiifamaa jiraachuu dubbachuu isaanii ragaan Ministirichaa argame ni mul'isa.
Hojiin dhaabbii tarbaayinoota madda anniisaa bubbee Ayshaa, 6 xumurame Tarbaayinoonni dhaabaman hojii yaalidhaaf qophii ta'uu hoji gaggeessaan Piroojaktichaa obbo Taarraqany Qalamuun ibsaniiru.
Hojii yaalii kanas jalqabuuf diriirsi sarara keessoo hojjetamaa jira jedhan obbo Taarraqany.
Hojicha jalqabsiisuuf buufataaleen raabsaa, kuusaa biyyoolessaatin walqunnamsiifamuu qabu.
Ijaarsa buufata raabsaa, sarara dabarsituu, dhaabbii taawarii fi diriirsa haadaarratti xiyyeeffannaan hojjetamaa jira jedhan.
Piroojaktichi tarbaayinoota 48, tokkoon tokkoon isaanii anniisaa meeggaa waatii 2.5 maddisiisan qaba.
Hojiin koonkiriitii tarbaayinoota 34 raawwatameera.
Piroojakticha dhuma bara 2011tti xumuruun karoorfamee turus sababoota addaddaan amma ammaatti harkifateera.
Keessa deebii karooratiin ijaarsisaa %46.6 irra ga'eera.
Piroojaktichi naannoo Somaalee; Ayshaa Dawwalleetti ijaarramaa jira.
Ijaarsichaaf %15 mootummaa Itiyoophiyaa, %85 ammoo Baankii Egziim Chaayinaatu danda'a.
Baajanni Doolaara Ameerikaa miiliyoonni dhibbi 2 fi miiliyoonni 57.2 ramadameefit ture.
Dhaabbilee Teekinooloojii Hindii 31 torbaan Innoveshinii fi Teekinooloojii Itiyoo-Hindii hirmmaachuuf Finfinnee galaniiru.
Hojii kalaqaa gara daldalaatti galchuu fi oomishoota teekinooloojii Hindii akkasumaas beekumsa teekinooloojii Hindii gara Itiyoophiyaatti ceesisuuf yaadame kan qophaa'edha.
Saganticharratti argamuun haasaa kan taasisaan Ministiri Ministira Innoveshinii fi Teekinooloojii Dooktar Injiinar Geetaahuun Makuriyaa Itiyoophiyaan damichaan Hindirraa waan hedduu akka barattu dubbataniiru.
Dooktar Injiinar Geetaahuun guddinni oomisha waliigalaa sadarkaa gaarirra akka ga'u mootummaan hojjechaa jira.
Kanaafi gabaa teelekoom damee dhuunfaaf kan saaqe jedhan.
Itiyoophiyaatti ambaasaaddarri Hindii Anuurg Sirvaastaavaa Hindiin qabeenya beekkumsa qabdu Afrikaanootaaf qooduu akka barbaadduu hubachiisaniiru.
Addunyaa kana irratti yeroo jalqabaaf roobootonni lubbuu qaban hojjetamuu isaanii qorannoon ifoosme.
Saayintiistonni Ameerikaa roobootota lubbuu qabanii fi ofiin of suphuu danda'an seelii raachaa irraa hojjechuu dubbataniiru.
Roobootonni kunneen seelii hundee raacha Afrikaa â€˜Zeenoopis Leeniis' jedhaman irraa kan hojjetaman yoo ta'an, â€˜Zeenoobootis' jechuun moggaafamaniiru.
Ameerikaan neetwoorkii dhaloota shanaffaa (5G) Huwaawee fayyadamuun maraatudha jechuun Biritaaniyaa akeekkachiifte.
Ameerikaan tajaajila dhaabbilee Chaayinaa fayyadamuun odeeffannoo haaraa soda nageenyaa fiduu danda'u Biriitaaniyaaf dhiyeesite.
Pireezedaantiin Ameerikaa Doonaald Tiraamp dhimmicharratti Muummee Ministira Booris Joonsaan irratti dhiibbaa uumuu akka barbadaan eerameera.
Teeknooloojiin sakandii kudhanitti ilkaan qulqulleessu ifoome.
Waggaa darbe dhaabbanni oomisha Y-Brush jedhamu rigaa ilkaanii adda ta'e oomisha haaraa akka oomishu ibsee ture.
Dhaabbanni kun akkaatuma waadaa galeen teeknooloojii ajaa'ibaa sakandii 10 keessatti ilkaan qulqulleesu qabatee dhiyaateera.
Teeknooloojiin kun saamunaa ilkaanii kamuu fayyadamuun miidhaa tokko otuu hin qaqqabsiisiin tajaajiluu ni danda'ama jedhame.
Kanaan dura dhaabbanni oomisha Oraal-B fi Koolgaat rigaa ilkaanii gabaaf kan dhiyeessan yoo ta'u gatiin Doolaara Ameerikaa 100 hanga 180 bu'eefi ture.
haata'uuti, Teeknooloojii haara Y-Brush oomisha ajaa'ibaa ta'uurraan kan ka'e gatiin Doolaara 125 bu'eef xiqqaa ta'uu himameera.
Ameerikaan neetwoorkii dhaloota shanaffaa (5G) Huwaawee fayyadamuun maraatudha jechuun Biritaaniyaa akeekkachiifte.
Ameerikaan tajaajila dhaabbilee Chaayinaa fayyadamuun odeeffannoo haaraa soda nageenyaa fiduu danda'u Biriitaaniyaaf dhiyeesite.
Pireezedaantiin Ameerikaa Doonaald Tiraamp dhimmicharratti Muummee Ministira Booris Joonsaan irratti dhiibbaa uumuu akka barbadaan eerameera.
Baatii kana dhaabbanni Huwaawee Biriitaaniyaaf diriirfamuun neetwoorkii ilaalchisee murteen ni darba jedhameet eegama.
Dubbu himaan Huwaawee waggoota 15 darbaniif Biriitaaniyaatti meeshalee 3G fi 4G dhiyeessa tureera jedhan.
Ameerikaan waggaa darbe soda nageenyaaf jecha dhaabbata Huwaawee fi dhaabbilee biro 68 irra qoqqobbi kaa'uun ishee ni yaadatama.
Itiyoo-Teeleekoom baatiiwwan 6 darbanitti galii Birrii biiliyoona 22 ol argachuu beeksise.
Itiyoo-Teeleekoom baatiiwwan 6 darbanitti tajaajilootaa fi oomishaalee haaraa fi fooyya'an biyya keessaa fi alaa gabaaf dhiyeesssuun waliigala galii Birrii biiliyoona 22.04 argachuu ifoomsera.
Raawwiin kun kan bara darbee yeroo walfakkaatun yoo madaalamu %32 guddina agarsiisera.
Baatiiwwan jahan darbanitti proojektoonni 3G(dhaloota 3ffaa) maamiltoota  kuma dhibba 7 fi kuma 56 fi 741 keessummeessuu danda'an xumuramaniiru.
Dabalataan neet woorkii moobaayilaa 2G(dhaloota 2ffaa) kuma dhibba 1 fi kuma 70 fi 735 uumuun danda'amuu isaa hojii raawwachiiftuun Itiyooâ€“Teeleekoom aadde Fireehiyiwat Taammiruun ibsaniiru.
Gama biraatin itti fayyadama dandeettii daataa ariitiin keessummeessuun kan danda'u humna  â€˜Geetweey' idil addunyaa walakkaa waggaatti % 71tti ol guddisuun danda'amuu dubbataniiru.
Addunyaa kana irratti yeroo jalqabaaf Roobootoonni lubbuu qaban hojjetamuu isaanii qorannoon ifoome.
Saayintistoonni Ameerikaa Roobootoota lubbuu qabanii fi ofiin of suphuu danda'an seelii Raachaa irraa hojjechuu dubbataniiru.
Roobootoonni kunneen Seelii hundee Raacha Afrikaa â€˜Zeenoopis Leeniis' jedhaman irraa kan hojjetaman yoo ta'an, â€˜Zeenoobootis' jechuun moggaafamaniiru.
Baayy'ee hammaan xiqqaa waan ta'aniif haala barbaadaniin qaama namaa keessa socho'uu danda'u jedhameera.
Roobootoonni kunneen tarkaanfachuu fi daakuu akka danda'anii fi nyaata malee torbee hedduuf jiraachuu kan danda'an ta'uu ibsameera.
Mashinoonni kunneen gareen kan hojjetan akka ta'ee fi guutumaan guutuutti lubbuu qabeeyyii haaraa ta'uu isaanii Yuunvarsiitiin Veermoont beeksiseera.
Hundeewwan seelii kanneenii adda ba'anii kan hinbeekkamnee fi gara seelii gosa birootti jijjiirramuu ni danda'u jedhameera.
Bocni uummama kanneenii boca uummamaa keessatti argamanii kan hin beekkamne ta'uu Yuunvarsiitiin Veermoont ibsa laateen beeksiseera.
Maashinoonni kunneen waan addaa kan ta'an argannoo haaraa ta'uu Yuunvarsiitii Veermooniitti qorannicha gaggeessaa kan turan Jooshawaa Boongaard dubbataniiru.
Roobootoonni kunneen roobootiiwwan kanaan duraa irraa adda ta'uu fi sanyii bineensootaa waliin kan wal hin geenye ta'uu ibsaniiru.
Lubbuu kan qabanii fi saganteeffamuu kan danda'an lubbu qabeeyyii haaraa uummamaniidha jedhan qorattoonni.
Roobootii duraa waliin kan wal hin fakkaanne boca maleeyyii xixiqqoo foon socho'aa fakkatan ta'uu qorattoonni kunneen ibsaniiru.
Maashinoota baayooloojikaalaa waan ta'aniif naannoo fi fayyaa namaaf mijatoo ta'uu isaanii qorannichi ifoomsee jira.
Faayidaalee hedduu kennuu akka danda'anis ibsameera.
Xurii Reediiyoo aktiiviin uummaman ni qulqulleessuu, galaanoota keessaa pilaastikoota xixiqqaa walitti qabu, qaama namaa keessa qoricha ni geejjibu, akkasumas ujummoo dhiigaa keessa imaluun dhiiga ragga'e ni qulqulleessu jedhameera.
Naannoo qorraa jiraachuu waan danda'aniif qaama namaa keessatti qoricha dhiyeessuuf filatamoo ta'uu isaanii ibsameera.
Saayintiistonni Jaappaan roobootota tajaajila yaala fayyaa fooyya'aa dhukkubsattootaf kennuu danda'an hojjechuu beeksiisan.
Roobootonni fayyaa namaa eeguuf murteessoo ta'aa dhufuu isaanii qorattoonni Yuunvarsiitii Kiyootoo tokko himaniiru.
Teeknika haaraan tajaajila yaala fayyaa qulqulluu fi ga'umsa qabu ni laatu jedhan.
Yeroo dhiyoo as baayy'ina ummaataa waliin ogeeyyiin fayyaa walgitu dhabamuun rakkoo hawaasummaa cimaa ta'aa dhufee jira jedhu gargaaraan Proofeesaraa meekaanikaal Injinariingiin yuunvarsitichaa Chaangaan Jeeying.
Roobootonni tajaajila yaala fayyaa laatan ulaa kana guutuuf shoora qabu jedhu.
Dhukkubsatoota iddoo iddootti sochoosuun tajaajila barbaadamu akka argatan ni hojjetu.
Robootonni koompiyuutaraan to'ataman kunneen tajaajila mijataa fi of eeggannoo cimaa qabu wallaannamtootaf kennuuf filatamoota jedhu Jeeying.
Tuttuqaa harkaa irraa bilisa waan ta'eef caalmaatti tajaajila yaala fayyaaf filamatoo ta'u jedhame.
Tajaajilli yaala fayyaa addunyaa dhugaan tuttuqaa irraa bilisa ta'uu waan hin dandeenyef miidhaaf nama saaxila.
Qorannoo kana keessattis tajaajila yeroo yaala fayyaa tuttuqaa irraa bilisa gochuun danda'u qabxii ijoo godhannee hojjenne, bu'aas argannee jirra, jedhu Jeeying.
Qorannoo kanaan roobootii harka lamaan qixa namaa hojjechuu danda'u uumuu isaanii ibsaniiru.
Roobootonni tajaajila yaala fayyaa laatan kunneen maanguddootaf manatti yaala fayyaa kennuun gammachuu fi haala mijataa ni uumu, jireenyi hawaasummaa isaanii akka dabalu ni godhu jedhu qorattoonnikunneen.
Mootummaan Briitaaniyaa narsoota roobootii namoota walaansa barbaadan kunuunsan hojiirra oolchaa jira.
Kan Jaappaan kun ammoo baay'ee fooyya'aadha jedhameera.
Jeneraal Mootars konkolaataa konkolaachisaa malee imalu hojjechuu beeksiseera.
Konkolaatichi humna elektiriikaan kan socho'u ta'uun himameera.
Dhaabbatichi konkolaattoota konkolaachisaa malee imalan kan oomishe kan jalqabaa ta'uu fi dhaabbata Jeneraal Mootars Kiruuz waliin walitti hidhamiinsan kan hojjetame akka ta'e ibsameera.
Konkolaatichi qajeelchituu, to'attuu fi boba'aa kan hin fayyadamne, teessoo imaltoota qofa kan qabudha jedhame.
Konkolaatichi gurgurtaaf osoo hin taane daawwii fi muuxannoo wal jijjiirraa qofaaf kan dhiyaate ta'uun himameera.
Hoongi Koongi konkolaataa haaraa Jeneraal Motars waliin qooda abbummaa akka qabu ibsameera.
Kiruuz kana dura daldala konkolaataa konkolaachisaa malee imalu San Firaansiiskootti eegaluuf karoorfatus, osoo hin milkaa'in hafuun isaa ni yaadatama.
Taableetiin biyya keessatti hojjetame agarsiisaf dhiyaate.
Biyya keessatti akka hojjetamu yaadasaa kan dhiyeessee fi hojjechiise Ministeera Innooveeshinii fi Teeknooloojii FDRIti.
Taableetichi barattoonni kuta 9 hanga 12 jiran akka ittiin baratanii fi barsiisonnis akka ittiin barsiisaniif kan qophaa'edha.
Taableetichi guutumaan guututti Itiyoophiyaanotaan dizaayn kan ta'edha.
Mootummaan baasii kitaabaf baasu kan hambisuu fi barattoonni teeknooloojiitti akka madaqan kan taasisudha.
Taableetichi hanqina gama intarneetiin jiru furuuf ni gargaara jedhameera.Taableeticha bayyinaan biyya keessatti oomishuuf karoorri qabamuunis eerameera.
Oomisha taableetichaatif wantoonni fayyadaman %70 meeshaalee biyya keessaati.
Baatiiwwan 6n darbanitti miidhaan bu'ura misoomaa saaybarii irratti xiyyeeffate 285 raawwatamuu Eejansiin Nageenya Neetwoorkii Odeeffannoo ifoomseera.
Walakkaa waggaa bara baajataa 2012 miidhaan saaybarii irratti raawwate 121 sooftweerii irratti ta'uu eejansichatti diiviizhiiniin qophii ittisa balaa saaybarii fi deebii laachuu ifoomsera.
Marsariitii irratti miidhaan 48, misooma bu'ra daawwiirratti 32, mala kallattii jijjiiruun galuu 75, bu'uura misooma saaybarii yaaliin hojii dhaabsisuu 8 fi haleellaan saaybarii waliin dhahuu 1 raawwatamuun isaa ibsameera.
Miidhaan saaybarii kun kan bara 2011 yeroo walfakkaataarra dachaadhan dabaluun isaa himameera.
Miidhaa teeknooloojii bu'uraalee misoomaa saaybarii irratti xiyyeeffachuun raawwatame hambisuuf eejansichi miidhaa hamaan osoo hin qaqqabin busheessuu danda'eera jedhame.
Haleellaa saaybarii irra ga'u duursanii ittisuu fi erga qaqqabee boodas miidhaa ulfaataa osoo hin geessisin deebii hataattamaa kennuu irratti eejansichi ga'ee olaanaa ba'aa akka jirus ibsameera.
Dhaabbata Madaaallii Ga'umsa Itiyoophiyaatti Gidduugalli Sakkata'iinsa Paampiiwwan Bishaan harkisan xixiqqaa fi motarootaa baname.
Ministir deettaan Ministeera Qonnaa, qabeenya uummamaa fi wabii nyaataa Dooktar Kabaa Urgeessan gaaffilee bu'uraalee misoomaa fi rakkoolee ijoo ta'an deebiisuuf muuxxannoo gaggaarii idila addunyaa akka ka'umsaatti fayyadamuun hudhaalee ce'umsa qonnaa adda baasuun tarkaanfiin sirreeffamaa fudhamaa jira jedhan.
Hanqinaalee ijoo dhiyyeessa teeknooloojii furuun hojiin misooma jallisii qulqullina fooyya'aan akka hojjetamuuf damichaan hojiileen hedduun hojjetamuu ibsaniiru.
Giddugalli kun baasii suphaa Motaroota fi Paampiiwwan bishaan jallisii harkisuuf oolaniif ba'u hambisuun paampiiwwan misooma jallisii qulqullina isaanii eeggatan itti fufiinsaan dhiyeessuf dhaabata qophaa'e ta'uus Dooktar Kabaan eeraniiru.
Dabalataan qulqullinaa teeknooloojii dabaluuf sochii eegalameef bu'ura kan kaa'u ta'uu ragaan Ministeera Qonnaa FDRI irraa argame ni agarsiisa.
Googil yeroo dhiyoodhaa asitti oomishoonni Huwaawee gabaaf dhiyaatan appilikeeshinoota koo akka hin fayyadamne jechuun akeekkachiisera.
Googil fayyadamtoonni Huwaawee haaraan appilikeeshiniisaa maddoota hin beekamnerraa akka hin fe'anne jedheera.
Oomishni Huwaawee haaraan appilikeeshinii Googilii Pleey akkasumas Gmeeyil, Yuutuubii ykn appilikeeshinii kaartaa Googilii buusuun fayyadamuu akka hin dandeenye ibseera.
Yaa ta'u malee fayyadamtoonni bilbila Andirooyidii appilikeeshinoota nageenyuummaan isaanii hin eegamne buufachuun fe'uu danda'uu isaanitu ibsame.
Googil akeekkachiisa isaatin appilikeeshinoota maddoonni isaanii hin beekamnerraa buufatanii fayyadamuun miidhaa qabaachuu akka malu ibseera.
Fooramiin saayinsii, teeknooloojii fi innooveeshinii Afrikaa 2ffaa fi fooramiin misooma waaraa Afrikaa 6ffaan Zimbaabuweetti gaggeeffamaa jira.
Fooramichi mata duree "Afrikaan waggoottan kurnaan dhufanitti badhaadhinaan ni jijjiramti" jedhuun magaalaa Viiktooriyaa Foolsitti gaggeeffama jira.
Fooramichi hanga Kamisa dhufuutti kan itti fufu yoo ta'u, Itiyoophiyaan ministeera saayinsii fi barnoota olaanoo bakka bu'uun hirmaachaa jirti.
Fooramichi Afrikaatti galma misooma waaraa fi sosochi ajandaa gamtaa afrikaa dhaabbata mootummoota gamtoomanii gamaaggamuu fi muuxannoo gaggaarii wal jijjiirurratti kan kaayyeffatedha.
Fayyadamtoonni appilikeeshinii beelladoota manaaf nyaata dhiyeessuurratti komii kaasan.
Appilikeeshinichi bilbiloota ammayyaa'oon ergaa isaa qaqqabuun beelladootaaf nyaata ni dhiyeessa.
Yaa ta'u malee appiliikeeshinichi rakkoo tibba kana isa mudateen seeraan  beelladootaaf nyaata dhiyeessuu  dhabuu isaatiin komiin irratti ka'eera.
Teeknooloojii beelladoota manaa sooruuf gargaaruu kana fayyadamtoonni faayidaa nu laata jechuun bitanis, rakkoo isa mudateen tajaajila ga'aa laachaa akka hin jirree himaniiru.
Sababa kanaan beelladoonni beelaaf saaxilamaa jiru jedhameera.Gatiin appilikeeshinii kanaa  Yuuroo 222 jedhameera.
Bilbilli ammayyaa'aan suurota hin barbaachifne kaasuuf hin eyyaamne ifoomera.
â€˜Tone E 20' kan jedhamuu kun dhaabbata bilbilaa Toon Jaappaniin kan hojjatame ta'uun ibsameera.
Bilbilichi maamiltoonni suurota gama kamiin fudhatama hin qabnee fi hin barbaachifne akka hin fudhannee ykn hin kaafnef eyyama hin laatu jedhameera.
Haaluma kanaan bilbila ismaart ammayya'aa kamiinuu kan ofiis ta'e nama biraa suuraa safuu hin eegnee fi hin barbaachifne kaasuun hin danda'amu jedhameera.
Bilbilli gochaa kana raawwatu kunis sadarkaa idi addunyaatti isa jalqaabaati jedhameera.
Kanarra darbee bilbilichi suurota hin barbaachifne intarneetii fayyadamuun googilii fi fuulota biroorraa buusuuf kan hin eeyyamne ta'uun himameera.
Bilbilicha meeshaalee birootin wal qunnamsiisun suurota hin barbaachifne bilbilaan kaasuu fi buusuuf yaalame ilaalchisee ergaa kan qaqqabsiisu ta'uun ibsameera.
Tiik Took appilikeeshinii nageenyaa haaraa ifoomsufi.
Appilikeeshinii viidiyoo kan ta'ee Tiik Took, maatin ijoollee isaanii fulaa miidiyaa hawaasatiin akka hordofan gargaara.
Appilikeeshiniin kun maatin ijoollee isaanitiin fuula miidiyaa hawaasatiin akka wal argan ni taasisa jedhameera.
Kanarra darbee ijoollen fuula midiyaa hawaasaa irratti yeroon dabarsan daangaa akka qabaatu ni taasisa jedhameera.
Yaa ta'u malee, maatin ammoo itti gafatamummaa isaanii karaa seera qabeessa ta'een guddinni ijoollee fayya qabeessa akka ta'uufis ni dandeessisa jedhameera.
Qorattoota Chaayinaatin roobootiin ho'ina qaamaa adda baasu hojjetameera.
Roobootii haaraan kun bakka namoonni hedduminaan jiranii fi ho'inni qaamaa olaanaa namarratti mul'atuu fi maalummaas ni dubbisa jedhameera.
Roobootichi yeroo takkatti ho'ina qaama nama tokkoo olii addaa baasuu fi safaruu ni danda'a jedhameera.
Vaayirasii koroonaa ittisuuf tattaaffi taasifaamuufis ni gargaara jedhameera.
Roobootichi iddoo buufata xiyyaaraa, hospitalotaa fi bakka namoonni baayyinaan itti argamanitti tajaajila ni laata jedhameera.
Dabalataan ammoo roobootiin gargaarsa namaa malee wantoota dhukkuboota daddarboo sababa ta'an carallaan qulqulleessuu danda'u kana dura hojjetameet ture.
Roobootonni lameen magaalaa Wuhaan keessatti tamsa'ina kooronaa vaayraasii ittisuu fi hir'isuuf kan gargaaran ta'uun himameera.
Finfinnee Gurraandhala 9, 2012 (FBC) â€“ Feesbuukiin tamsa'ina odeeffannoo sobaa ittisuuf to'annoo cimaan akkaa taasifamuu waamicha dhiyeessera.
Hundeessaa fi hojii gaggeessa olaanaan feesbuukii Mark Zukeerbeerg yaa'ii nageenyaa Jaarmaan Muunikitti taa'ama jiru irratti  haasaa taasisaniin, keessayyu walitti hidhaminsa miidiyaalee hawwaasa irratti odeeffannoo sobaa tamsa'aan ittisuuf to'anoo cimaa gaafata jedhaniiru.
Mark Zukeerbeerg biyyoonnis odeffaannoowwan sobaa ittisuuf to'annoo cima taasisuu qabu jedhaniru.
Hojii gaggeessa olaanichi feesbuukiin odeeffaannoowwan soba ittisuuf tarkaanfii hedduu fudhataa turera jedhaniiru.
Kanumaan walqabate fuulli feesbuukii odeefannoo sobaa tamsaasu miiliyoonnii 1 akka cufamanis himameera.
Dhaabbatichi kanan duraa beeksisoonni siyaasaa akka haqamuu taasiseera.
Torbee kana eegalee garuu hojmanni kun ni hafaa jedhaniiru hojii gaggeessichi.
Itiyoophiyaan miseensa Komishinii misooma itti fufiinsa Saayinsii fi Teeknooloojii Kibbaa akka taatu waamichi godhameefi jira.
Paakistaan michummaa bara dheeraa Itiyoophiyaa waliin qabdu cimsuuf Teeknooloojii fi Innooveeshiinii, misooma qabeenya namaa, injiineriingiin sooftiiweerii,akkasumas misooma Indastiriirratti haala waliin hojjechuun danda'amurratti mariin gaggeeffameera.
Itiyoophiyaatti Ambaasaaddarri Paakistaan Asgahaar Alii Gooloo Ministirri Innooveeshiinii fi Teeknooloojii Itiyoophiyaa Dooktar Abrahaam Balaay bu'aawwan Teeknooloojii biyyattii akka daawwatan affeeraniiru.
Itoophiyaan miseensa Saayinsii fi Teeknoolojii Kibbaa biyyoonni 27 miseesummaan hirmaachaa jiran keessatti miseensa akka taatu waamicha godhaniifiiru.
Ministirri Ministeera Innooveeshinii fi Teeknooloojii FDRI affeerraa Paakistaan taasiifteef fudhachuun bu'aawwan Saayinsii fi Teeknooloojiirratti waliin hojjechuuf qophii ta'uu isaanii ibasniiru.
Dhaabbanni oomisha elektirooniksii Saamsang bilbiloota dhaloota 5ffaa haaraa tajaajila intarneetii qaban Gaalaaksii S-20 fi Z Fliip oomishuu beeksisee.
Bilbilli haaraan S-20 ammayaa'aa kun kaameera fakkii harka100 guddisuu danda'u kan qabuudha jedhame.
Galaaksiin Z Fliip jedhamu kun ammoo dandeetti dadacha'uu akka qabu dhaabbatichi beeksiseraa.
Dabalataan haxooftu dhukkee fi xuraawwa qulqulleessuu danda'u qaba jedheera.
Bilbiloonni haaraan kunneen Ameerikkaatti Doolaraa Ameerikaa kuma 1 fi 380 fi Biriitaaniyaatti ammoo Yuuroo kuma 1fi 300tti akka gurguramu gatiin murtaa'eefira jedhame.
Guyyoota lama booda gabaaf kan dhiyaatan ta'uu himameera.Saamsangiin gurgurtaa bilbiloota ammayyaa'oo Chaayinaan alattis biyyoota gargaraatti akka raabsuu ni beekama.
Yaa ta'u malee weerarri koroonaa vaayraasiif haala gurgurtaa isaa irratti dhibbaa uumaa jiraachuu himeera.
Rakkoo gabaa mudate kana furuuf dhaabbatichi hojiiwwan garagaraa hojjetaa jiraachuu himeera.
Raashiyaan saatalaayitii qunnamtii Briitaaniyaa 34 gara hawaatti ergite.
Raashiyaan abbaan qabeenyummaa isaa â€˜Waan Weeb' kan jedhamu dhaabbata Briitaaniyaa kan ta'an saatalaayitoota 34 gara hawaatti erguu ishee dhaabbanni qorannoo hawaa biyyatti Rooskoozmoos beeksiseera.
Dhaabbatichi saatalaayitoota gara hawaa kan erge bara Faranjoota 2015 waliigaltee dhaabbata â€˜Waan Weeb' waliin ture bu'uureffachuudhani jedhame.
Fuldurattis â€˜Waan Weeb' bu'uuruma waliigaltee dhaabbaticha waliin qabuun saatalaayitoota qunnamtii 600 ta'an gara hawaatti kan ergu ta'uu ifoomsera.
Kanumarraa ka'uun bara Faranjoota 2021 odeeffannoowwan garagaraa sadarkaa idil addunyaatti waliin ga'uuf karoora qabaachuu ibseera.
Afrikaan diijjiitaal teeknooloojidhaan deeggaramuudhan daddabarsa maallaqa seeran alaa fi malaammaltummaa ittisuu akka dandeessu muummee ministiraa FDRI duraanii obbo Haaylamaariyaam Dassaalany himan.
Afrikaan diinagdeeshee gara diijjiitaalaatti ceesisuun malaammaltummaa fi daddabarsa maallaqa seeran alaa ittisuuf furmaata jedhan obbo Haaylamaariyaam.
Afrikaan gochaa seeran alaarraa kan ka'e waggaatti Doolaara biiliyoona 100 dhabdi.
Afrikaan sadarkaa addunyaan irra ga'erra ga'uuf, diinagdeeshee gara diijjiitaalaatti ceesisuu qabdi jedhaniiru.
Hojimaanni teeknooloojii iftoominaa fi ittigaafatamtummaa uumuuf qooda olaanaa qaba jedhan.
Feesbuukii, Twiitaraa fi Inistaagiraamni burjaajjiif saaxilamaniit turan.
Uggurtoonni odeeffannoo miidiyaalee hawaasummaa kanneen butanii itti fayyadamuu yaalaniiru.
Jimaata darbe miidiyaaleen kanneen burjaajessitootaa fi buttoota odeeffannoof saaxilamaniit turan.
Marsariitiiwwan kunneen yeroo muraasaf garee odeeffannoo butan; Aawar Maayin jedhamuun to'annoo jala akka turan himameera.
Garichi Feesbuukii, Twiitaraa fi Inistaagiraamii to'annoo jala erga oolchen booda ergaawwan garagaraa dabarseera.
Ergichi maqaa isaatin nagaa dhiyeessee, Feesbuukii, Twiitaraa fi Inistaagiraamiirratti dandeetti waa barreessuu akka qabu hubachisera.
Gareen kun dhaabbanni Feesbuukii Twiitara irraa ofeeggannoowwan nageenyaa ni taasisa jechuunis itti qoosera.
Kanarra kan darbe garichi Twiitaraa fi Inistaagiraamii irratti ergaa addaa fi beeksisa garagaraa dabarseera.
Maaykiroosooft rakkina appilikeeshinii windoows 10 qunnamee ture hiikuusaa ibseera.
Fayyadamtoonni hedduun appilikeeshinichi guyyaa kaleessaarraa eegalee hojii dhaabuu himaniiru.
Akka fayyadamtoonni ibsanitti deeskitooppiin ajaja odeeffannoo barbaacha yoo gaafatan waan barbaadan argachuurra saanduqa duwwaa argachaa turan.
Dhaabbatichi gabaasa fayyadamtootarraa argateen turtiidhan booddee rakkina fayyadamtootaa furuu beeksiseera.
Haata'uutii, koompiiwtaroota tokko tokkorratti irra deebiin eegalchiisuu (restart) akka isaan gaafatu ibsameera.
Appilikeeshiniin windoows 10 fayyadamtoota miiliyoona dhibba 8 ol qaba.
Feesbuukiin, Googilii fi twutariin odeeffannoo sobaa Vaayirasii koroonaan walqabatu fuula isaanii irraa akka haqan beeksisan.
Weerarri koroonaa Vaayirasii naannoo addunyaatti tamsaa'aa jiruun walqabatee fuula irratti odeeffannoowwan sobaa babaaldhachaa dhufuu himameera.
Kanarratti hundaa'uun feesbuukiin odeeffannoowwaan sobaa fi yaadoota of eeggannoo hin qabne akka haquu beeksiseera.
Tarkaanfichi tamsa'inni vaayrasi koroonaa biyyoota addunyatti babaldhachuun waliin odeeffannowwan sobaa tamsa'an dhabamsiisuuf akka ta'e himameera.
Dabalataan twutarii fi googiliin fayyadamtoonni dhimmicha irratti maddoota dhugaa akka argataaniif hojii deeggersa kan taasisaan ta'uu himaniiru.
Waatis -Aap bilbiloota sochootu ammayya'orratti tajaajila laachaa ture akka dhaabu beeksise.
Appilikaashiniin Waatis â€“Aap jedhamu suuraa fi barreeffama wal jijjiiruuf fayyadu bilbiloota sochootuu ammaayya'orratti tajaajila laataa ture akka adda kutu beeksiseera.
Kayyoon isaa oopireetiing sistemiin isaanii ammaayya'uu kan hin dandeenye bilbiloota sochootuu Andirooydii fi Aayfoonirratti hojiirra akka oolchu ibseera.
Tarkaanfichi nageenya odeeffannoo maammiltoota isaa eeguuf akka ta'e dhaabbatichi himeera.
Bu'uuruma kanaan Ayifoon opireetiing sisteem IOS 8 dabalatee kana dura bilbiloota oomishaamanirratti tajaajila laatu akka dhaabu beeksiseera.
Akkasumaas Andirooyid 2,3,7 fi kanaan dura oopireettiing sistemiin isaanii kan hin ammayyoofne irratti tajaajila laatu akka adda kutu himeera.
Hojirra olmaacharrattis fooyya'insa taasisaa akka jiru kan ibse dhaabatichi, kunis nageenya odeeffanno isaa eegurra darbe maamiltoonni fula sobaa banuun odeeffanno burjaaja'a fi haasaa jibbinsaa akka hin tamsaaneef kan gargaaru ta'u beeksiseera.
Itiyoo Teelekoom neetwoorkii magaalaa Finfinnee babal'isuuf Piroojaktii Birrii miiliyoona dhibba 1 fi miiliyoona 73 ijaarsise ebbisiise.
